<doc url="https://www.ilsole24ore.com/art/al-via-starts-premio-europeo-la-scienza-tecnologia-e-l-arte-AE0TayP" parent_folder="Il Sole 24 Ore 2016-17" id="file17862168" filename="al-via-starts-premio-europeo-la-scienza-tecnologia-e-l-arte-AE0TayP">
<p> Al via Starts, premio europeo per la Scienza, la Tecnologia e l’Arte </p>
<p> Sono aperte le iscrizioni a STARTS 2017 , il premio che celebra la collaborazione tra Scienza, Tecnologia e ARTe. Il riconoscimento è stato lanciato nel 2016 nell'ambito di Horizon 2020 , lo schema attraverso il quale la Commissione Europea investirà 16 miliardi di euro in ricerca e innovazione. Il programma prevede investimenti e supporto alle seguenti aree: la modernizzazione dell'industria manifatturiera (1 miliardo di €), la tecnologia per la guida manuale (oltre 100 millioni di €), l'internet of things, ovvero l'evoluzione dell'uso della rete per oggetti di uso comune (139 millioni di €), l'economia circolare (670 millioni di €) e smart cities, cioè la pianificazione urbanistica per l'ottimizzazione e l'innovazione dei servizi pubblici (232 millioni €). </p>
<p> Nel documento di lavoro di Horizon2020, il Work Programme 2016-2017 , viene citato anche il ruolo dell'arte e dell'artista come catalizzatore dei processi di innovazione. Ci sono due punti in cui si fa riferimento alla sinergia tra le arti e la tecnologia per la costruzione di una società inclusiva e innovativa e alla nascita di STARTS. Il testo nei punti ICT-36a e 36b cita: • “attraverso il programma Horizon2020, l'azione d’innovazione stabilirà un dialogo strutturato tra i creativi/artisti e le industrie/ICT e, in particolare, finanzierà piccoli progetti che lavorano su prototipi concreti sviluppati dalla collaborazione tra creatività e tecnologia”. • “le azioni di coordinamento e supporto forniranno servizi d’intermediazione per stabilire relazioni tra gli artisti e gli operatori del campo ICT – si prevede inoltre un premio annuale che sarà consegnato attraverso prestigiosi istituti dell'arte e della tecnologia nel mondo, STARTS per l'appunto”. </p>
<p> Loading... </p>
<p> La DG CONNECT - Direzione Generale della Commissione Europea per la Comunicazione, le Reti dei Contenuti e la Tecnologia - è stata incaricata di lanciare una call pubblica per individuare i responsabili della gestione del premio STARTS. Dalla selezione è risultato vincitore il progetto presentato da Ars Electronica, il centro di sperimentazione artistica di Linz che dal 1979 esplora gli impatti che la digitalizzazione ha sul mondo, insieme a Bozar, il centro d’arte contemporanea di Bruxelles e il Waag Society, il centro per l'arte, la scienza e la tecnologia di Amsterdam. </p>
<p> La partecipazione a STARTS è gratuita ed è aperta ad artisti, scienziati, compagnie e collettivi; i progetti, che non devono avere più di due anni di età, possono essere caricati sul sito starts-prize.aec.at/call entro il 3 marzo 2017. In palio ci sono due premi da 20.000 euro l'uno: il Grand Prize- Artistic Exploration si concentra su progetti artistici che influenzano il modo in cui guardiamo alla tecnologia, mentre il Grand Prize – Innovative Collaboration premierà lo sviluppo di prodotti innovativi e la collaborazione tra il settore privato e il mondo dell'arte. </p>
<p> Dalla prima edizione di STARTS (2016), sono emersi come vincitori la fashion designer Iris Van Herpen e il collettivo tedesco Artificial Skins and Bones rispettivamente per il GrandPrize- Artistic Exploration e Innovative Collaboration. Iris Van Herpen si è aggiudicata il Grand Prize- Artistic Exploration per “Magnetic Motion”, un progetto in cui la designer esplora l'interazione dei campi magnetici confezionando pezzi di alta moda. Lavorando con tecniche digitali, come la stampa a iniezione, il taglio laser e la stampante 3D Van Herpen ha messo insieme strutture plastiche che si reggono insieme grazie ai propri campi magnetici. Il Grand Prize- Innovative Collaboration, invece, è stato vinto dal gruppo di designer capitanati dal professore Mika Satomi e Wolf Jeschonnek della Scuola d'Arte Weißensee di Berlino; il gruppo ha vinto grazie a un progetto nato dalla collaborazione con l'azienda Ottobock , leader mondiali nel mercato delle protesi. “Artificial Skins and Bones”, oltre a essere il nome del collettivo, è anche il nome del progetto, esplora il design del corpo umano per applicarlo a corpo artificiali; attraverso una ricerca dettagliata fatta con i tecnici, i fisioterapisti e i clienti di Ottobock, i designer tedeschi sono riusciti a elaborare delle protesi con una particolare attenzione all'estetica, all'interazione con le parti naturali del corpo e con materiali che riescono a riprodurre le percezioni sensoriali. </p>
<p> Il premio STARTS oltre a supportare concretamente lo sviluppo dei prodotti e dei processi innovativi attraverso la collaborazione tra arti e tecnologia, rappresenta un traguardo fondamentale per l'Unione Europea che ha finalmente riconosciuto il valore dell'arte e della creatività per affrontare le sfide sociali, economiche ed ecologiche che si prospettano. </p>
</doc>
<doc url="https://www.ilsole24ore.com/art/bitcoin-cash-vola-49percento-lo-sbarco-coinbase--AEKBxDVD" parent_folder="Il Sole 24 Ore 2016-17" id="file17862139" filename="bitcoin-cash-vola-49percento-lo-sbarco-coinbase--AEKBxDVD">
<p> Bitcoin cash vola a +49% dopo lo sbarco su Coinbase </p>
<p> Bitcoin cash, la critpovaluta nata da uno scissione del vecchio Bitcoin, sta correndo su rialzi di quasi il 49% a 3.420 dollari dopo l’annuncio del suo sbarco fra le offerte della piattaforma di scambi americana Coinbase. In mattinata però si sono toccati anche picchi superiori, costringendo Coinbase a bloccare le negoziazioni per eccesso di volatilità (gli scambi riprenderanno alle 18, ora italiana). La società sta indagando perché sostiene che gli acquisti siano scattati prima delle sue comunicazioni ufficiali. Non si esclude una fuga di informazioni da parte di qualche dipendente, ipotesi che nei mercati tradizionali configurerebbe il reato di insider trading (abuso di informazione privilegiata: diffusione di dati sensibili per trarre vantaggio rispetto ad altri investitori). Il bitcoin “tradizionale” è in calo di oltre il 5% a 17.400 dollari, dopo aver sfiorato il tetto dei 20mila nelle ultime giornate. In giornata aveva toccato anche tonfi del -10%, segnando la flessione più brusca degli ultimi tre mesi. «Abbiamo monitorato il network di Bitcoin cash negli ultimi mesi e e abbiamo deciso di darvi pieno supporto, includendo l’abilità di comprare, vendere, inviare e ricevere», ha dichiarato la società in un annuncio via blog. </p>
<p> Le origini del “gemello” del Bitcoin Il Bitcoin cash è nato quest’anno a seguito di uno scontro tra fazioni interne alla criptovaluta originaria, causata da una divergenza di vedute sulla blockchain (il database distribuito che fa da registro contabile agli scambi in bitcoin). Gli analisti del settore lo considerano un «concorrente legittimo» della regina delle criptovalute, anche se al momento si mantiene un certo scarto dimensionale. Bitcoin mantiene una capitalizzazione di mercato di oltre 290 miliardi di dollari contro i “soli” 57,5 miliardi di Bitcoin cash, ma i rumor delle ultime ore stanno spingende le valutazioni oltre all’attesa. Nonostante lo stop su Coinbase, il Bitcoin cash continua a correre e spicca in mezzo ai cali di Bitcoin e altre criptovalute di riferimento come Ethereum (giù dell’1,31%) e Ripple (-2,6%). Coinbase ha detto che «non esiterà» a licenziare qualsiasi dipendente che abbia fatto trapelare l’informazione prima della scadenza dell’embargo. La giornata no del Bitcoin tradizionale va in controtendenza rispetto a un dicembre all’insegna di nuovi picchi, incluso il debutto sul Chicago mercantile exchange (la principale piazza di futures mondiale). </p>
</doc>
<doc url="https://www.ilsole24ore.com/art/bitcoin-cosi-nostri-computer-vengono-usati-come-minatori-a-nostra-insaputa-AEc41fXD" parent_folder="Il Sole 24 Ore 2016-17" id="file17862137" filename="bitcoin-cosi-nostri-computer-vengono-usati-come-minatori-a-nostra-insaputa-AEc41fXD">
<p> Bitcoin: così i nostri computer vengono usati come minatori (a nostra insaputa) </p>
<p> Quello dei bitcoin è un piatto troppo ricco per passare indenne dai tentacoli dei cyber criminali. L'ascesa del valore della criptovaluta ha dato una scossa importante al mondo finanziario. Ma all'ombra di questo fenomeno inarrestabile, si muovono i pirati informatici di mezzo mondo. E quello che si sta delineando è un quadro tutto nuovo, sul fronte della cybersicurezza, con i cybercriminali meno interessati a carte di credito e dati sensibili e più golosi di un fenomeno tutto nuovo: il mining, ovvero la generazione di criptovaluta attraverso la potenza di calcolo del proprio personal computer. Il risultato, dal punto di vista dell'utente, è sorprendente: si passa dall'essere vittime all'essere complici inconsapevoli dell'attacco. </p>
<p> Negli ultimi giorni, due delle più importanti società di cybersicurezza al mondo (Eset e Kaspersky Lab) hanno individuato diverse azioni criminali che provano come la strada del mining sia in forte ascesa negli ambienti hacker. </p>
<p> Loading... </p>
<p> Il rischio è dietro l’angolo I ricercatori di Eset hanno registrato un'impennata di JS/CoinMiner, un trojan creato per generare valuta digitale sfruttando le risorse del sistema infettato, che lo scorso 9 dicembre ha raggiunto in Italia il picco del 38% delle infezioni, attestandosi di gran lunga al primo posto tra le minacce che insidiano gli internauti italiani. </p>
<p> JS/CoinMiner è un codice Java Script che si diffonde attraverso i contenuti Java infetti, inseriti molto spesso in banner presenti su siti “affidabili” o all'interno di email di phishing contenenti link a pagine pericolose che ospitano questo script. Una volta eseguito nel sistema, CoinMiner installa un trojan creato per generare valuta digitale sfruttando le risorse del sistema infettato. Va detto che solitamente l'utente non si accorge facilmente di aver contratto CoinMiner. Gli effetti dell'infezione sono poco evidenti e facilmente confondibili: il computer che lavora a rilento e la ventola di raffreddamento particolarmente attiva. </p>
<p> Nel 2017, secondo il Kaspersky Security Bulletin, i miner di criptovaluta sono diventati una delle principali tendenze. Lo scorso anno, i ricercatori di Kaspersky Lab, avevano previsto questo trend rilevando il ritorno del software di mining in collegamento alla crescente popolarità di Zcash. Solo un anno dopo, i miner si sono diffusi notevolmente. I criminali utilizzano diversi strumenti e tecniche, come le campagne di social engineering o l'exploiting di software compromessi, al fine di danneggiare il maggior numero possibile di pc. </p>
<p> Gli esperti di Kaspersky Lab hanno scoperto che una delle tecniche di frode utilizzate consiste nel creare siti web che offrono agli utenti la possibilità di fare il download gratuito di versioni pirata di software come noti programmi per pc e applicazioni. Per risultare più credibili, i criminali hanno utilizzato nomi per i domini simili a quelli reali. Dopo aver scaricato il software, l'utente riceve un archivio che contiene anche un programma di mining. Questo programma viene quindi installato automaticamente insieme al software desiderato. </p>
<p> Mininig, quanto mi costi A causa delle particolarità architettoniche, il mining dei Bitcoin e di altre cripto valute è attualmente un'operazione molto dispendiosa in termini di risorse e di tempo, pertanto tali pool aumentano significativamente la produttività e la velocità della generazione di cripto valute. Secondo la ricerca, in tutti i casi rilevati, è stato utilizzato il software del progetto NiceHash, che ha recentemente subito una grave violazione della sicurezza informatica con conseguente furto di cripto valuta per milioni di dollari. Alcune delle vittime erano collegate a un pool di mining con lo stesso nome. </p>
<p> «Sebbene non venga considerato dannoso – ha detto Morten Lehn, general manager Italy di Kaspersky Lab - il software di mining riduce le performance di sistema del dispositivo e questo inevitabilmente influisce sull'esperienza utente nel suo complesso. Inoltre, aumenta il consumo di elettricità e anche se questa non rappresenta la peggiore delle conseguenze, rimane comunque un effetto spiacevole. Anche se ad alcune persone potrebbe andar bene che uno sconosciuto diventi più ricco a spese proprie, noi consigliamo agli utenti di opporsi a questi tentativi perché anche se non vengono condotti con software nocivi standard rappresentano comunque un'attività fraudolenta». </p>
<p> Se Bitcoin schizza oltre i diecimila dollari, si può dire comunque che costa abbastanza. Almeno in termini di consumi energetici. Già, perché l'attività di mining richiede un dispendio energetico molto elevato. Secondo uno studio condotto da PowerCompare, la quantità media di elettricità usata quest'anno per minare Bitcoin ha sorpassato i consumi energetici annuali medi di ben 159 Paesi. E in dodici mesi vengono consumati, solo per “minare” Bitcoin, 30,14 terawattora (TWh) di elettricità. </p>
</doc>
<doc url="https://st.ilsole24ore.com/art/tecnologie/2016-02-02/bitcoin-e-solo-moneta-171240.shtml?uuid=ACm9ZDMC" parent_folder="Il Sole 24 Ore 2016-17" id="file17862167" filename="bitcoin-e-solo-moneta-171240.shtml_uuid_ACm9ZDMC">
<p> Hai ancora tempo per la promo prezzo bloccato </p>
<p> Scade il 14 giugno 2018 </p>
<p> I nove (falsi) miti più comuni di bitcoin e della valute virtuali </p>
<p> 4/9 Bitcoin è solo una moneta </p>
<p> Grazie all'esistenza della “blockchain”, è possibile usare la tecnologia dietro a Bitcoin per contratti non ripudiabili, messaggi, voti ed elezioni, vari strumenti finanziari, e altro. Quello che Internet è stato per l'informazione, Bitcoin lo è non solo per il denaro, ma per l'intero sistema finanziario e i suoi aspetti legati a fiducia, verifica, prova, ripudiabilità. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/borse-cosi-social-algoritmi-e-intelligenza-artificiale-sono-mani-invisibili-mercati-AEF3uNo" parent_folder="Il Sole 24 Ore 2016-17" id="file17862135" filename="borse-cosi-social-algoritmi-e-intelligenza-artificiale-sono-mani-invisibili-mercati-AEF3uNo">
<p> Borse: così social, algoritmi e intelligenza artificiale sono le mani invisibili dei mercati </p>
<p> Borse: così social, algoritmi e intelligenza artificiale sono le mani invisibili dei mercati </p>
<p> La Borsa sale? Sarà l’effetto del dato sul Pil. Oppure: il rendimento sul titolo di Stato scende? Certamente è la conseguenza dell’andamento dell’inflazione. Molte volte (quasi sempre) i commentatori dei mercati cercano nel tradizionale nesso di causalità la risposta per le dinamiche dei listini. A ben vedere, però, l’impostazione non è cosi corretta. Perlomeno sul breve periodo. L’approccio, infatti, spesso dimentica la presenza di operatori automatici le cui strategie hanno poco a che vedere con la classica analisi dei fondamentali. </p>
<p> L’intelligenza artificiale investe in Borsa Un contesto in cui le strategie quantitative (dai livelli di prezzi in «sè» alle correlazioni tra i diversi asset), cui fanno riferimento gli algotrader, diventano esse stesse il riferimento del mercato. Sono i «nuovi» fondamentali senza, però, esserlo realmente. Un mondo, insomma, che tende a spezzare lo storico legame tra le quotazioni e per l’appunto i tradizionali fondamentali (quali, ad esempio, i bilanci aziendali o i flussi di cassa attesi). Al che, però, potrebbe obiettarsi: non esageriamo, questa è fantafinanza. Ci sarà qualche algoritmo, certo! Ma sono l’eccezione. E poi, sul medio lungo periodo, i fondamentali tornano rilevanti. La considerazione ha un suo fondamento. La realtà, tuttavia, è ormai più avanti della fantasia. Per rendersene conto non ci sono solo di dati sui volumi cash scambiati dagli algoritmi (circa il 60% a livello globale). Tutt’altro! C’è anche il sempre maggiore utilizzo dell’Intelligenza Artificiale nei modelli di gestione dell’investimento. Basta così, tra le altre cose, descrivere l’attività di iSentium. Questa è una delle molte società americane che ha sviluppato processi di analisi del linguaggio per «scandagliare» le conversazioni dei social media. La tecnologia permette di processare più di tre miliardi di messaggi al mese. </p>
<p> L’obiettivo? Individuare eventuali correlazioni con l’andamento dei prezzi di Borsa. «Abbiamo costruito - dice al Sole24ore il ceo Gauthman Sastri -un indicatore che, all’inizio di ogni giorno, crea una previsione binaria su ogni titolo coperto». Vale a dire? «Indica il valore +1 se è probabile che l’asset chiuda in rialzo. Al contrario segnala -1 se la previsione è il ribasso». Ebbene la cosa incredibile è che, stando a quanto pubblicato sul sito dell’azienda stessa, l’indicatore previsionale sull’Etf dell’S&P 500 ha sovraperformato una tradizionale strategia di «buy and hold» sullo stesso prodotto finanziario. «Tra il 2014 e la fine del 2016 - dice Sastri - il ritorno cumulato dell’algoritmo basato sull’intelligenza artificiale è stato del 67,23%. Quello dell’approccio “buy and hold”, invece, si è assestato al 23,33%». Certo: può obiettarsi che bisognerebbe controllare nei particolari come sono state calcolate le performance. Inoltre: simili comparazioni dipendono sempre dalle modalità con cui vengono realizzate. Ciò detto, però, è indubitabile che i robot sono sempre di più presenti nei mercati finanziari. </p>
<p> La trasformazione dei mercati La trasformazione dei mercati, a ben vedere, si è articolata su tre livelli. Il primo è quello di Internet (l’hardware) che permette di trasmettere, in millisecondi e in ogni parte del mondo, gli ordini di compravendita. Il secondo è rappresentato dai prodotti finanziari (il software) che, trasformati in bit digitali, viaggiano sulla rete stessa. L’ultimo, il terzo, sono proprio i modelli matematici su cui si basano i prodotti finanziari (e non solo). A fronte di un simile contesto, però, potrebbe obiettarsi: la trasformazione non è solo dei mercati finanziari. L'innovazione tecnologica (dalla robotica fino alla digitalizzazione) va coinvolgendo l'intera economia. Vero! E, tuttavia, è indubbio che la finanza è tra i settori in cui la «rivoluzione» della matematica opera da più tempo e con maggiore profondità. In tal senso può, ad esempio, ricordarsi la dematerializzazione degli asset. Voluta dai legislatori a partire dagli anni '80, da un lato ha indotto l’accelerazione dell'ingegneria finanziaria. E, dall’altro, ha agevolato, ben prima di altri comparti, la digitalizzazione delle diverse attività. La trasformazione, poi, è stata resa ancor più facile da un altro aspetto: lo storico legame tra numeri e finanza stessa. Il connubio, infatti, ha reso più agevole la rappresentazione dei processi finanziari attraverso il codice binario del computer. Quel calcolatore che, guarda caso, è l'architrave della finanza globale (e non solo). Già, la finanza globale. «In realtà - spiega Stefano Marmi, professore di Sistemi Dinamici alla Scuola Normale Superiore - la spinta all’utilizzo della matematica, nelle banche d'affari, è legata soprattutto al “boom” dei derivati». Questi, nel 2011, erano arrivati sul solo mercato Usa a toccare il controvalore nozionale di circa 250 triliardi di dollari. Ora viaggiano sul più «contenuto» livello di 117 triliardi. Comunque una cifra enorme per «prodotti che - sottolinea Anna Kunkl, partner di Bee Consulting - richiedono formule matematiche sempre più complicate al fine di definirne il prezzo e il rischio». Il motivo? La maggiore complessità, oltre che articolazione, dei mercati. «Un contesto in cui l'inserimento di troppe variabili nei modelli inevitabilmente aumenterà i rischi di struttura», conclude Kunkl. </p>
<p> UN ESEMPIO DI FORMULE TRA RENDIMENTO E RISCHIO </p>
<p> Nell'infografica, a fini puramente esplicativi, è descritto, in maniera molto semplificata, uno dei tanti modelli per la costruzione di un portafoglio. Un'impostazione piuttosto diffusa, seppure non esente da critiche, che pur rimanendo una pietra miliare nella matematica finanziaria è stata nel corso degli anni affiancata e aggiornata da altre metodologie </p>
<p> La matematica domina la finanza Ma non è solo questione di derivati. Il fil rouge dell'algoritmo può ritrovarsi in mille altre situazioni. Dal pricing nelle compravendite di prestiti dubbi al calcolo del capitale di vigilanza bancario fino alla gestione, con i big data, del merito di credito dei clienti degli istituti finanziari. Su questo fronte l'uso della matematica, al fine di realizzare in automatico lo “scoring” del debitore, è noto da tempo. Meno conosciuto è, invece, l'utilizzo di modelli per prevedere se un credito «in bonis» potrà diventare dubbio. Gli standard normativi internazionali (Ifrs9) stabiliscono che una banca debba accantonare delle somme nell'eventualità in cui l'ipotesi in oggetto si verifica. «L'istituto - spiega Massimiliano Gasparotto, direttore operativo di Bmw Bank - valuta molte variabili. Nel caso di un’azienda vengono usate, ad esempio, le voci di bilancio: dal fatturato ai flussi di cassa fino al capitale circolante». Non solo. Il focus è anche su dati qualitativi. Tra gli altri: la governance o la capacità del management di centrare gli obiettivi di budget. «Un cocktail di dati che - conclude Gasparotto - consente al modello di stimare se l'impiego potrà avere dei problemi e, quindi, quantificare l’accantonamento». Fin qui alcune considerazioni riguardo al mondo delle banche e alla loro operatività. Tuttavia il fil rouge della matematica è ben presente anche nelle asset allocation. In particolare nella valutazione del rapporto tra rischio e rendimento di un portafoglio di titoli. Su questo fronte, dal modello di Harry Markowitz (pietra miliare del calcolo finanziario, poi affiancato e aggiornato con altre metodologie) fino alle più recenti evoluzioni in materia, il contributo dell'alta matematica è essenziale. «Si tratta - spiega Raimondo Marcialis, ad di Mc Advisory - dell'esigenza di “oggettivizzare”, attraverso il ricorso ai numeri, le strategie e le scelte d'investimento». «Un modo - gli fa eco Raffaele Zenti, cofondatore di Advise Only - con cui superare il “mito” dell’homo oeconomicus». Cioè « la credenza, errata, che l'investitore umano sia capace di massimizzare i profitti e minimizzare le perdite». Attraverso i vari modelli, peraltro, «si riesce, da una parte, a gestire il portafoglio come un unicum - aggiunge Marcialis -. E, dall'altra, a valutare la struttura della strategia d'investimento per, eventualmente, modificarla». Insomma: molti sono gli esempi (e tantissimi altri se ne potrebbero fare) della presenza della matematica in finanza. Un connubio che, ormai, è diventato dominante. </p>
</doc>
<doc url="https://www.ilsole24ore.com/art/chi-teme-tecnologia-realta-ha-paura-dell-uomo-AEGMDZxB" parent_folder="Il Sole 24 Ore 2016-17" id="file17862151" filename="chi-teme-tecnologia-realta-ha-paura-dell-uomo-AEGMDZxB">
<p> Chi teme la tecnologia in realtà ha paura dell’uomo </p>
<p> innanzitutto complimenti per l’iniziativa. Un dibattito pubblico su questi temi nel nostro Paese serve come il pane! </p>
<p> Loading... </p>
<p> Questo il mio punto di vista sulla paura che spesso si ha della tecnologia: la tecnologia fa paura soprattutto perché smaterializza e disintermedia. Si tratta di due caratteristiche che in sé e per sé non hanno nulla di negativo, anzi consentono a ciascuno di noi di estendere il proprio raggio d’azione sul mondo. </p>
<p> Chi scrive è cieco dalla nascita e potrebbe passare ore a raccontare come la tecnologia, smaterializzando molte attività e disintermediando molti processi, sta rendendo le persone con handicap sempre più “abili” nel compiere numerose azioni in autonomia. </p>
<p> Quello che dovrebbe spaventarci è uno scenario in cui la tecnologia prenda il posto dell’uomo nell’analizzare la realtà e prendere delle decisioni. Ma, al contrario di quanto si possa pensare, siamo molto lontani da uno scenario simile, che forse non si realizzerà mai. L’intelligenza artificiale, nelle applicazioni che abbiamo visto finora, si limita a mettere insieme dei pezzi (tanti pezzi certo, molti più di quelli che il cervello umano riuscirebbe a prendere il considerazione) e, sulla base di logiche predeterminate, a prendere decisioni in fretta (molto prima di quanto farebbe l’uomo) e senza condizionamenti emotivi. Ma l’uomo è in grado di fare molto più di questo: basti considerare il metapensiero, il ragionamento astratto oppure un elemento cruciale come la volontà, tutti aspetti che nell’intelligenza artificiale figurano solo in minima parte. </p>
<p> Perché ci preoccupiamo allora? Perché la tecnologia si sta sostituendo a noi nel compiere molte azioni a cui eravamo tanto affezionati ma dal valore aggiunto scarso o addirittura inesistente. La tecnologia comincia a sostituirsi a noi anche nell’elaborazione del pensiero semplice, quello che bene o male sappiamo formulare tutti. </p>
<p> In sostanza, la tecnologia ci sta sottraendo quello in cui ci sentivamo bravi, lasciando a noi solo attività e pensieri complessi e mettendo così a nudo la debolezza dell’uomo comune: tutti infatti saremmo in condizione di compiere quelle attività e formulare ragionamenti anche molto complessi ma solo in pochi, per varie ragioni che non sto qui ad analizzare, possono davvero farlo. </p>
<p> In conclusione la tecnologia, nel ridurre quelli che oggettivamente per noi rappresentano dei limiti come non vedere, non sentire o non camminare, ci sta ponendo di fronte ai nostri veri limiti... E questo, inconsciamente, ci fa paura. </p>
<p> Buon proseguimento! </p>
<p> Luca Spaziani </p>
<p> Twitter: @luspaziani </p>
<p> Caro Spaziani </p>
<p> la sua testimonianza è tanto più importante quanto più rilevante è la difficoltà che dimostra di aver saputo affrontare con successo. E la ringrazio profondamente di averla condivisa. Ma il suo ragionamento vale indipendentemente dal dato biografico. In sostanza lei suggerisce di guardare alla tecnologia come a una sfida culturale e psicologica. E suppone che la si possa vincere. Coltivando consapevolezza e forza mentale. Il che è fondamentale. Le conseguenze della tecnologia sono nel progetto che la precede. E quel progetto è portatore dei valori, delle priorità, del senso civico, ecologico, economico e sociale degli umani che l’hanno scritto. Aver paura della tecnologia significa aver paura degli umani. </p>
</doc>
<doc url="https://st.ilsole24ore.com/art/tecnologie/2016-01-28/cinque-cose-che-tecnologia-ha-reso-economiche-software-180446.shtml?uuid=ACCovLJC" parent_folder="Il Sole 24 Ore 2016-17" id="file17862166" filename="cinque-cose-che-tecnologia-ha-reso-economiche-software-180446.shtml_uuid_ACCovLJC">
<p> Hai ancora tempo per la promo prezzo bloccato </p>
<p> Scade il 14 giugno 2018 </p>
<p> Cinque cose che la tecnologia ha reso spaventosamente economiche </p>
<p> 2/5 Cinque cose che la tecnologia ha reso economiche / Software </p>
<p> A braccetto con i computer, è crollato verticalmente il prezzo dei software per Pc. Oggi costano circa lo 0,7% di quello che era il loro prezzo nel gennaio 1980. Anche perché buona parte di quelli più comunemente utilizzati sono gratuiti o quasi. Pure in questo caso, la discesa verticale dei prezzi si è verificata soprattutto tra gli anni Ottanta e la prima metà degli anni Novanta. Una parabola un po' diversa da quella, per esempio, dei televisori. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/come-lavorano-e-quanto-guadagnano-minatori-bitcoin-AEVOppUD" parent_folder="Il Sole 24 Ore 2016-17" id="file17862140" filename="come-lavorano-e-quanto-guadagnano-minatori-bitcoin-AEVOppUD">
<p> Come lavorano e quanto guadagnano i «minatori» del Bitcoin </p>
<p> I “minatori” del Bitcoin non devono scendere nelle viscere della terra spaccandosi la schiena per estrarre metalli o carbone. A loro basta avere un apparecchio hardware che “estrae” la criptovaluta lavorando sette giorni su sette, ventiquattr’ore al giorno. È infatti possibile ottenere Bitcoin facendo eseguire dei calcoli matematici al processore del computer oppure a quello della scheda grafica: quest’attività viene chiamata “mining” e la sua complessità aumenta con il passare del tempo. La creazione delle criptovalute richiede quindi un’elevata potenza di calcolo e di conseguenza un alto dispendio energetico, che rende il mining spesso infruttuoso per i singoli operatori. Secondo alcune stime l’elettricità complessiva utilizzata annualmente per produrre Bitcoin supera infatti i 32 terawatt, quindi ben superiore ai consumi di un Paese come l’Irlanda (25 terawatt l’anno). </p>
<p> Che cos’è il mining. I nuovi bitcoin vengono appunto generati da un processo competitivo e decentralizzato chiamato “mining”, dove i privati vengono premiati per i servizi che hanno svolto: si tratta di un sistema di consenso distribuito, utilizzato per confermare le transazioni, includendole nella blockchain. I “minatori” quindi elaborano le transizioni utilizzando hardware specializzati, e in cambio raccolgono nuovi Bitcoin. Il protocollo è progettato in modo tale che i nuovi Bitcoin siano creati a una velocità standard, a un tasso descrescente e prevedibile, il che rende l’”estrazione” un’attività molto competitiva. Quanti più “minatori” si uniscono alla rete tanto diventa più difficile fare profitti. </p>
<p> I “mining pool”. Inizialmente i singoli operatori erano in grado di svolgere questa attività da soli, ma oggi l’estrazione dei Bitcoin richiede capacità di calcolo così avanzate e complesse che solo gruppi di operatori che uniscono i loro potenti sistemi hardware, chiamati “mining pools”, ce la possono fare. I Bitcoin Mining Pool sono insomma dei servizi che permettono di utilizzare la tecnologia del calcolo distribuito per ottenere Bitcoin. Iscrivendosi a uno di essi e utilizzando appositi client è possibile dividere il carico di lavoro del mining (e di conseguenza le criptovalute “estratte” dalla rete) con i computer di altri utenti collegati in remoto, pagando naturalmente delle commissioni. </p>
<p> Ma ci si guadagna? Alcune aziende hanno immesso sul mercato gli Asic Bitcoin Miner, computer per generare Bitcoin che consumano meno energia rispetto ai Pc tradizionali. Attenzione però a non giocare al risparmio, perché alcuni “ASIC” economici presto si rivelano di scarsa qualità riducendo le loro prestazioni: un buon apparecchio oggi non costa meno di duemila dollari. Per capire quanto si guadagna dall’”estrazione” bisogna poi mettere assieme diverse variabili: la velocità di calcolo (detta anche hash rate), il numero di Bitcoin “regalati” per ogni block (oggi 12,5), il costo dell’energia (in Italia notoriamente alto), le commissioni dei “mining pool” e soprattutto il valore della criptovaluta in dollari. </p>
<p> Facciamo due calcoli. Ipotizziamo di mettere in piedi un business di “estrazione”, comprando un buon Asic Bitcoin Miner da duemila dollari (per esempio un AntimerS9) con un hash rate di 13 TH/s, stimando commissioni dei mining pool al 2%, aggiungendo il costo dell’energia in Italia e l’attuale prezzo del Bitcoin (circa 19mila dollari). Il risultato? Brutte notizie: il nostro business perderebbe quasi 17mila euro l’anno, con un “rosso” di oltre 1440 euro al mese, nonostante le quotazioni stellari raggiunte dalla più famosa delle criptovalute. </p>
<p> La morale? Guadagnare “estraendo” Bitcoin oggi non è per niente facile, soprattutto se il costo dell’energia è alto come quello italiano. Meglio continuare a vedere il Bitcoin per quello che è: un asset finanziario molto volatile e speculativo. E pensarci due volte prima di investire tutti i propri risparmi in criptovalute. </p>
</doc>
<doc url="https://st.ilsole24ore.com/art/tecnologie/2016-04-07/come-saremo-2050-nuovi-media-dominati-nicchie-e-individui-173034.shtml" parent_folder="Il Sole 24 Ore 2016-17" id="file17862161" filename="come-saremo-2050-nuovi-media-dominati-nicchie-e-individui-173034.shtml">
<p> Tecnologia 3/5 Come saremo nel 2050 / I nuovi media, dominati da nicchie e individui </p>
<p> Hai ancora tempo per la promo prezzo bloccato </p>
<p> Scade il 14 giugno 2018 </p>
<p> Cinque indizi su come vivremo nel 2050 </p>
<p> 3/5 Come saremo nel 2050 / I nuovi media, dominati da nicchie e individui </p>
<p> Internet continuerà a mutare volto ai media: secondo Daniel Okrent del New York Times, al posto delle grandi redazioni in futuro trionferà un modello editoriale fondato su «individui e piccole alleanze di individui», focalizzati su temi di nicchia. Ma le tecnologie avanzate ci avranno reso “consumatori di informazione” più motivati e attivi di prima, spiega Viktor Mayer-Schönberger dell'Università di Singapore. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://st.ilsole24ore.com/art/tecnologie/2016-06-29/contrordine-robot-non-ci-ruberanno-piu-lavoro-110423.shtml?uuid=ADqFMBl" parent_folder="Il Sole 24 Ore 2016-17" id="file17862174" filename="contrordine-robot-non-ci-ruberanno-piu-lavoro-110423.shtml_uuid_ADqFMBl">
<p> economia digitale </p>
<p> Contrordine. I robot non ci ruberanno più il lavoro </p>
<p> Sorpresa, la tecnologia e l'automazione in particolare non ruberanno più l'impiego ai lavoratori, anche se, e non può stupire, le criticità in materia non scompariranno. È la conclusione del recente studio – a cura del Dipartimento OECD per l'occupazione, il lavoro e gli affari sociali – intitolato “Il rischio dell'automazione per gli impieghi nei Paesi OECD: un'analisi comparativa”: nelle conclusioni della ricerca, portata a compimento dagli analisti tedeschi dello ZEW di Mannheim, il Centro per la Ricerca Economica Europea, si mette in evidenza come solo il 9% degli attuali impieghi in 21 Paesi del mondo sia potenzialmente destinato a essere svolto in futuro da macchine automatizzate o da robot. </p>
<p> Lo studio, per esplicita ammissione dei ricercatori che l'hanno effettuato, è una risposta in particolare a un precedente paper pubblicato nel 2013 dall'Oxford Martin School, “Il futuro dell'impiego: quanto sono suscettibili ai cambiamenti tecnologici i lavori”, che aveva fatto molto discutere indicando nel 47% l'astronomica percentuale di impieghi cancellati solo negli Stati Uniti dalla robottizzazione del lavoro nei prossimi vent'anni. In questo nuovo documento, invece, gli autori, che affermano di aver impiegato un nuovo metodo basato sull'analisi comparativa delle “mansioni” (tasks) di cui si compongono i vari lavori, è emerso che molte di queste mansioni sono meno sensibili allo sviluppo tecnologico di quanto si potesse pensare, in quanto di natura non-routinaria e soprattutto interattiva. </p>
<p> In particolare, negli Usa, la nazione tecnologicamente più sviluppata del mondo, la percentuale di lavori a rischio-robot è drasticamente più bassa di altri studi come quello dell'Oxford Martin, e perfettamente uguale alla media dei 21 Paesi membri dell'OECD presi in esame: il 9% (la Corea del Sud invece ha il 6%, mentre la Germania e la Spagna il 12%, Inghilterra e Italia il 10%). Gli autori spiegano che le differenze tra le nazioni sono dovute alla diversa organizzazione del lavoro, agli squilibri negli investimenti in tecnologia e automazione e, aspetto interessante, alle diseguaglianze a livello di educazione e formazione dei lavoratori nei singoli Paesi. Proprio l'educazione, si legge nelle conclusioni del paper ZEW, che richiama anche alla prudenza nell'interpretazione dei numeri di questa come delle altre ricerche in tema, è l'ago della bilancia in grado di aumentare o diminuire sostanzialmente l'incidenza dell'automazione - e quindi del rischio di perdita dei posti - nel mondo del lavoro in futuro: è chiaro, in quest'ottica, che le occupazioni a basso tasso di educazione e formazione sono e saranno sempre di più quelle a rischio di estinzione a mezzo robot. Viceversa, più sale il livello di scolarizzazione e di complessità delle mansioni lavorative, minore è il rischio che queste possano venire appaltate a macchine intelligenti. Anche se può sembrarlo, non è una considerazione da sottovalutare ed è una delle prime ad andare controcorrente in maniera motivata in questo campo: al contrario, offre una chiave di lettura interessante delle potenziali, ulteriori, diseguaglianze a venire in un panorama già complicatissimo, come quello del lavoro nel mondo iperglobalizzato 3.0. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/cosi-l-intelligenza-artificiale-sconvolgera-studi-legali-AEFHz9vD" parent_folder="Il Sole 24 Ore 2016-17" id="file17862155" filename="cosi-l-intelligenza-artificiale-sconvolgera-studi-legali-AEFHz9vD">
<p> Così l’intelligenza artificiale sconvolgerà gli studi legali </p>
<p> Si chiama “lawtech” ed è la rivoluzione tecnologica che sta mutando il volto dei grandi studi legali, in particolare in Gran Bretagna e negli Stati Uniti. Una rivoluzione non meno esaltante di quella del fintech, o delle idee diventate enormi business come i motori di ricerca o i social media. Certo, il lawtech si muove in scala minore: nel 2016, secondo CB Insight, il valore delle acquisizioni di start up del settore ha toccato i 155 milioni di dollari. Ma basta spulciare tra le decine di startup che popolano il mondo del lawtech anglosassone - a volte finanziate da venture capital, spesso dalle stesse grandi law firms - per trovare intelligenze artificiali in grado di automatizzare i lavori routinari dell’ambito legale, oppure di setacciare i “big data” per preparare le cause o raccogliere informazioni di ogni tipo. </p>
<p> Partiamo per esempio dalla Silicon Valley, dove nel lontano 2006 nelle aule della Stanford University un docente quarantenne, Mark Lemley, iniziò a lavorare sul progetto di un software in grado di gestire le controversie legali sulla proprietà intellettuale. Da quell’idea nacque Lex Machina, software in grado di analizzare lo storico di migliaia di cause per individuare la miglior strategia processuale, rimpiazzando di fatto il lavoro umano routinario degli avvocati junior: a utilizzarlo non solo solo gli studi legali, ma anche società del calibro di eBay, Microsoft o Shire Pharmaceutical. </p>
<p> Loading... </p>
<p> Nel 2016 un altro colosso legale, Allen & Overy, si è alleato con Deloitte per creare MarginMatrix, software che gestisce per conto delle banche i nuovi processi di compliance introdotti sul mercato dei derivati over-the-counter: l’intelligenza artificiale è in grado di redarre in tre minuti documenti che fino a ieri richiedevano tre ore di lavoro di un avvocato umano. </p>
<p> Sempre a Londra il colosso legale britannico Linklaters, presente con 29 uffici e oltre duemila avvocati in 20 Paesi del mondo, ha messo a punto assieme alla startup londinese Eigen Technologies un device chiamato LinkRFI: è un software che setaccia per conto di banche del calibro di Lloyds Banking o RBS i registri delle autorità di regolamentazione finanziaria europee per controllare migliaia di nominativi in tempo reale, e con grande accuratezza. </p>
<p> Nella capitale inglese è nata anche Ravn, un’intelligenza artificiale in grado di “leggere” migliaia di documenti in tempo reale organizzandone i contenuti secondo la chiave di analisi desiderata. Una ricerca hi-tech sartoriale, utilissima in studi legali in cui la massa di documenti continua a crescere. Oltre che law firms del calibro di Berwin Leighton Paisner, questo software viene utilizzato anche da società come Sky e Bloomberg. </p>
<p> A fronte della moltiplicazione dei robot, non fa quasi più notizia la stima di Deloitte Insight, che nel prossimo decennio prevede la scomparsa di oltre 110mila posti di lavoro nel settore legale (il 39% del totale). Ne verranno creati di nuovi, naturalmente, ma secondo Peter Saunders - uno degli analisti di Deloitte che ha scritto la ricerca in questione, “Developing legal talent” - il vero problema è che già oggi esiste un disallineamento tra le figure professionali formate nelle università e quelle (con curriculum più ad ampio respiro) di cui gli studi legali hanno effettivamente bisogno. Come nel resto del mondo del lavoro, anche in ambito legale i robot hanno gioco facile nel sostituire gli umani negli impieghi routinari. Ma sono ben lontani dal surclassarci quando entrano in gioco empatia, creatività e flessibilità. </p>
</doc>
<doc url="https://st.ilsole24ore.com/art/mondo/2016-12-15/cresce-l-export-tecnologia-italiana-063924.shtml?uuid=AD1VdREC" parent_folder="Il Sole 24 Ore 2016-17" id="file17862163" filename="cresce-l-export-tecnologia-italiana-063924.shtml_uuid_AD1VdREC">
<p> USA </p>
<p> Cresce l’export di tecnologia italiana </p>
<p> Gioved� 15 Dicembre 2016 </p>
<p> Complice l’accelerazione della domanda globale sostenuta dagli Usa (che beneficeranno degli stimoli annunciati da Donal Trump) e dai paesi emergenti (aiutati dalla ripresa dei prezzi delle materie prime) lo scenario CsC prevede un aumento delle esportazioni di beni e servizi nel prossimo biennio. Il trend sarebbe favorito anche dal venire meno del freno del cambio (-0,1% in termini effettivi nominali nel 2017). La crescita dell’export sarebbe maggiore della domanda potenziale: + 2,4% nel 2017 e + 2,7% nel 2018, dopo l’incremento dell’1,4% di quest’anno. Alle dinamiche delle esportazioni nazionali gli Scenari economici presentati ieri in Confindustria dedicano un focus sulla bilancia tecnologica che nel 2015 ha registrato un attivo per il quarto anno consecutivo. Il saldo � migliorato sensibilmente, passando da un deficit di 3,2 miliardi di euro nel 2009 (-0,2% del Pil) a un surplus di 1,1 miliardi nel 2015 (+0,1% del Pil). </p>
<p> La bilancia tecnologica - si legge nel documento del CsC - � composta dagli scambi di servizi tecnologici che misurano la capacit� di un paese di competere sui mercati delle nuove tecnologie, vendendo all’estero e acquistando dal resto del mondo brevetti, marchi, servizi in R&S, di informatica, architettura e ingegneria e altri servizi tecnici, mentre non � compresa la tecnologia incorporata nei prodotti. </p>
<p> Il conseguimento del surplus nella bilancia tecnologica italiana � dovuto proprio all’espansione del made in Italy sui mercati esteri: �Le vendite sono aumentate da 6,4 miliardi di euro nel 2009 a quasi il doppio (11,9 miliardi di euro) nel 2015, con un tasso di crescita medio annuo dell’11,0%, mentre gli acquisti sono passati da 9,6 a 10,8 miliardi di euro, con un incremento molto pi� contenuto (+2,0% medio annuo)�. Secondo gli analisti del Csc la robusta crescita delle esportazioni italiane di servizi tecnologici ha una duplice valenza positiva: �Comporta un miglioramento dei conti con l’estero e, soprattutto, segnala una maggiore competitivit� in attivit� ad alto contenuto di innovazione e valore aggiunto�. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilit� degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalit� del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorit� competenti. Ogni ulteriore diffusione dei dati anagrafici dell’utente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi �, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra societ�, che avr� pertanto ogni pi� ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonch� di cedere a terzi tali diritti, senza corrispettivo in Suo favore. </p>
</doc>
<doc url="https://st.ilsole24ore.com/art/tecnologie/2016-01-07/da-lenovo-yoga-piu-sottile-mondo-220932.shtml?uuid=ACsL965B" parent_folder="Il Sole 24 Ore 2016-17" id="file17862171" filename="da-lenovo-yoga-piu-sottile-mondo-220932.shtml_uuid_ACsL965B">
<p> Tecnologia 2/14 Da Lenovo lo Yoga più sottile al mondo </p>
<p> Hai ancora tempo per la promo prezzo bloccato </p>
<p> Scade il 14 giugno 2018 </p>
<p> Il giradischi Usb di Sony, la telecamera che sa tutto di noi e l'hoverboard-robot: tutte le novità hi-tech a Las Vegas </p>
<p> 2/14 Da Lenovo lo Yoga più sottile al mondo </p>
<p> Il 900s è il computer portatile più sottile. Dichiarati sono quasi 13 millimetri di spessore e un peso di un chilo. I materiali sono eccellenti. Lo Yoga è un computer molto particolare che divide. O ti conquista e allora non lo molli più. Oppure ti lascia perennemente perplesso. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://st.ilsole24ore.com/art/tecnologie/2016-02-26/dal-selfie-mastercard-oggetti-connessi-come-sta-cambiando-mondo-pagamenti-digitali-175350.shtml?uuid=AC90txcC" parent_folder="Il Sole 24 Ore 2016-17" id="file17862169" filename="dal-selfie-mastercard-oggetti-connessi-come-sta-cambiando-mondo-pagamenti-digitali-175350.shtml_uuid_AC90txcC">
<p> Tecnologia Dal selfie di Mastercard agli oggetti connessi: come sta cambiando il mondo… </p>
<p> cashless society </p>
<p> Dal selfie di Mastercard agli oggetti connessi: come sta cambiando il mondo dei pagamenti digitali </p>
<p> A prescindere da quanto siamo vicini a una cashless society (società senza contante), la galassia dei pagamenti digitali sta attraversando mesi di grande fermento. Le nuove tecnologie applicate alle transazioni finanziarie sono sempre più smart, il mercato è attraente e le big del web si stanno attrezzando per subentrare con forza in un settore fin qui dominato dal mondo bancario. Così stanno prendendo forma tipologie di pagamento che guardano al futuro. Fra progetti concreti e ricerche, il panorama è vasto e curioso. E se un giorno il fascino della banconota sarà preistoria, è lecito chiedersi: come pagheremo? </p>
<p> Il “Selfie pay” di Mastercard Una delle ultime novità riguardanti il digital wallet è sicuramente quella firmata Mastercard, celebre marchio delle carte di credito, che in occasione dell'ultimo MWC di Barcellona ha annunciato il progetto “Selfie Pay”. Il nome dice tutto: la società newyorkese ha testato in Olanda e Stati Uniti un nuovo metodo di autorizzazione dei pagamenti online. All'utente che fa un acquisto non servirà più il codice Pin o la password per confermare la transazione ma gli basterà scattarsi un selfie (o in alternativa passare le sue impronte digitali). Selfie Pay, per quanto possa sembrare futuristico, è già realtà e arriverà in estate, anche in Italia. Si tratta di una modalità molto interessante in chiave mobile, perché è pensata proprio per gli acquisti via smartphone o tablet. Al momento dell'autorizzazione niente più Pin ma un rapido tap sulla fotocamera per un selfie, o un passaggio sul sensore delle impronte. Mastercard ha detto che il nuovo sistema di autenticazione è stato gradito dalla maggior parte dei partecipanti alla fase di test (il 92%). Questo sistema, interamente basato sulla biometria, potrà dare una mano anche in fatto di sicurezza. Mentre la società non ha fatto mistero circa un concept per il futuro: riconoscere l'utente dal battito cardiaco. Ma questo, al momento, è solo un progetto. </p>
<p> Visa punta sul Wearable E se Mastercard chiama, Visa risponde. Sempre a Barcellona, l'altra società leader del mondo delle carte di credito ha annunciato l'estensione del suo progetto “Visa Ready Program” all'Internet of Things. L'intento - ancora solo concettuale - della società con sede a Foster City è quello di trasformare qualsiasi oggetto connesso in un device in grado di effettuare un pagamento. Qualche esempio: l'automobile che consente il pagamento del rifornimento di carburante o del pedaggio autostradale direttamente dal cruscotto, il forno che paga la spesa, il polsino della camicia connesso che passa sul Pos in modalità contactless e paga alla cassa del supermercato. In questo caso, però, siamo nel campo della ricerca. Vedremo nei prossimi mesi. </p>
<p> I giganti del web sono pronti Tre nomi su tutti: Apple, Google e Samsung. Sono i leader indiscussi del panorama mobile. E le loro tecnologie per pagamenti smart esistono già. Apple Pay, Android Pay e Samsung Pay sono sistemi di pagamento già funzionanti che girano su smartphone, tablet e smartwatch. Sono in rapida diffusione e puntano su tecnologie NFC (tranne quello di Samsung che funziona anche con Pos più antichi grazie alla tecnologia di LoopPay). Tutti e tre i sistemi non sono ancora attivi in Italia, ma lo saranno nei prossimi mesi. Android e iOs, insieme, raggiungono oltre due miliardi di persone al mondo. Numeri che rafforzano le ipotesi di successo dei loro sistemi di pagamento. Senza dimenticarci di Facebook, che ha già attivato una forma di pagamento p2p attraverso il suo Messenger (800 milioni di utenti) e che presto potrebbe espanderla a WhatsApp (1 miliardo di utenti), in un progetto che farebbe dell'eCommerce un nuovo fiorente business per l'impero di Zuckerberg. Un futuro che sembra già disegnato, insomma. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/di-carta-o-digitale-ecco-come-tecnologia-puo-salvare-libro-AEgkPuLE" parent_folder="Il Sole 24 Ore 2016-17" id="file17862162" filename="di-carta-o-digitale-ecco-come-tecnologia-puo-salvare-libro-AEgkPuLE">
<p> Di carta o digitale, ecco come la tecnologia può «salvare» il libro </p>
<p> Restano ancora esperienze isolate ma dal mondo dell’editoria emerge chiaro il tentativo di sperimentare nuove strade, nuovi modelli di fruizione della lettura, sfruttando al massimo le potenzialità della tecnologia. Partendo da un dato (numeri Aie): nel 201 6 la produzione di titoli di ebook è aumentata del 2 9,6 %, ovvero 81.035 rispetto alle 62.544 del 201 5. «In termini di fatturato gli ebook , con circa 63 milioni di euro, coprivano a fine 201 6 una quota del 5,2% dei canali trade (+ 23,5 % sul 201 5)». Se si considera poi il digitale in senso più ampio, cioè non solo ebook ma anche banche dati e servizi web ad aziende e professionisti la percentuale di penetrazione sul mercato sale al 13 per cento. Un balzo evidente rispetto al quinquennio precedente quando si fermava al 5,2 per cento. </p>
<p> E questo nonostante il fatto che i lettori di ebook, che sono circa 4,2 milioni, non sono in aumento ma anzi calano se pur di poco (4,7 milioni del 2015) e nonostante il fatto che sono ancora davvero una fetta piccola della popolazione: il 7,3% della popolazione con più di 6 anni. « Dopo i primi anni di forte crescita, quindi, anche la lettura di e-book presenta segnali di rallentamento - registra - Aie. Il 37% dei lettori compone mix diversi di carta ed ebook ( erano il 28% nel 2015); solo l’1% dichiara di leggere libri esclusivamente in formato ebook (altri istituti di ricerca indicano un 3% di lettori che scelgono prevalentemente e - book, non escludendo l’occasionale libro cartaceo)». </p>
<p> Loading... </p>
<p> Emerge tuttavia un nuovo protagonista destinato ad intervenire sempre più prepotentemente nella modalità di fruizione della lettura: i device. Nel 2016 gli italiani hanno comprato più di 900 mila e-reader - 9,4% sul 2015) e 2,4 milioni di tablet ( - 7,6% sul 2015 ). «E soprattutto hanno speso 3, 6miliardi di euro per l’acquisto di smartphone, di cui una parte sempre più consistente con schermi da 5” - 7” e quindi con caratteristiche di portabilità e funzionalità maggiori . Queste caratteristiche hanno portato lo smartphone a diventare il device di riferimento per cercare e trovare i informazioni, notizie, servizi e, sempre più spesso, leggere e - book e testi complessi». </p>
<p> Tutte indicazioni perfettamente coerenti con quanto emerso dall’indagine sulle abitudine di degli italiani diffusa alla presentazione di Book Pride, la Fiera internazionale dell’editoria indipendente in programma a Milano fino a domenica. Elaborando i dati forniti dall’Istat emerge che «i titoli per i quali si rende disponibile l’edizione digitale sono soprattutto quelli dei libri di avventura e libri gialli per cui gli e-book arrivano all’82,7% dei volumi a stampa» e che «il 14,3% degli e-book proposti nel 2016 presenta contenuti o funzionalità aggiuntive rispetto alla versione a stampa della stessa opera». </p>
<p> Ma la tecnologia sta incrementando le esperienze finalizzate ad intercettare nuove possibilità di business. Come ad esempio il ricorso al crowdpublishing. Un esempio è bookabook, una delle prime casa editrice italiana in crowdpublishing. Funziona in questo modo: dopo una pre-selezione qualitativa delle proposte, a cura di editor professionisti, viene affidata ai lettori l’ultima parola sulla scelta dei libri da pubblicare. I lettori possono cioè scaricare gratuitamente l’anteprima di un libro. A questo punto se vogliono continuare la lettura possono pre-ordinare una copia nel formato che preferiscono, cartaceo o ebook. Attorno a ogni libro si costruisce così una community di lettori che si innamorano del progetto prima ancora che sia pubblicato. Finora sono state portate avanti oltre 70 campagne. Attualmente i lettori della community online sono oltre 50.000 e delle campagne in crowdfunding il 43% raggiungono il goal. Nel triennio 2014-2016 sono stati venduti 18mila libri, 32mila sono quelli venduti del 2017 per un totale complessivo di 50mila. </p>
</doc>
<doc url="https://www.ilsole24ore.com/art/digitale-si-rafforza-crescita-dell-ict-2017-previsto-23percento-AEcJzyk" parent_folder="Il Sole 24 Ore 2016-17" id="file17862146" filename="digitale-si-rafforza-crescita-dell-ict-2017-previsto-23percento-AEcJzyk">
<p> Digitale, si rafforza la crescita dell’Ict: nel 2017 previsto +2,3% </p>
<p> Sembrano ricordi lontani il -4,4% del 2013 e il -1,4% del 2014. Per il mercato digitale italiano (informatica, telecomunicazioni e contenuti), dopo il +1% del 2015, il 2016 è andato addirittura meglio del previsto: +1,8% per oltre 66,1 miliardi di euro. </p>
<p> Quelli presentati ieri da Assinform (l’associazione di Confindustria che riunisce le aziende dell’Ict) sono dati, elaborati in collaborazione con NetConsulting Cube, che certificano segnali positivi sul fronte della digitalizzazione del Paese. Buoni per il segno più, ma che fanno sperare anche e soprattutto per il fatto che quel che era stato scritto nelle previsioni è stato poi sorpassato positivamente dai fatti. </p>
<p> A essere messo nero su bianco era stato infatti un +1,3%. Con i dati di ieri c’è un mezzo punto percentuale in più. E anche a guardare al 2017 le proiezioni lasciano intravedere un ulteriore miglioramento con un +2,3% spinto dalle componenti più legate all’innovazione. «I progressi rilevati vanno oltre i timidi segnali di un anno fa – spiega il presidente di Assinform, Agostino Santoni – confermando in modo netto la ripresa degli investimenti nell’innovazione tecnologica del nostro Paese». Certo, quando si parla di digitale la situazione va analizzata nella sua complessità. Un segno più, seppur migliore delle aspettative, da solo non giustifica toni entusiastici da “fuori dal guado" che, in realtà, non sono contenuti né nei dati né nell’esposizione dei dati che ne è stata fatta ieri in Assinform. Del resto alcuni ritardi sul versante della digitalizzazione per il Sistema Italia sono ancora evidenti. </p>
<p> E anche dall’Europa con la pubblicazione dell’ultimo Digital scoreboard (il Desi) relativo al 2017 sono stati messi in luce miglioramenti (anche sulle reti e sulla connettività), ma anche affanni da sottolineare con matita blu (per esempio su skills e utilizzo dei servizi evoluti). In questo contesto il +2,3% potrebbe apparire un dato anche deludente pensando al dibattito dell’ultimo anno sul digitale e sulle misure messe in campo. «Non c’è dubbio che servirebbe ancora più spinta, soprattutto sul fronte della domanda. Va anche detto – aggiunge Santoni – che alcune misure, come il superammortamento per i macchinari, hanno trovato il proprio sviluppo a partire dallo scorso mese di maggio. Da allora in poi si sono visti gli effetti». </p>
<p> IL MERCATO </p>
<p> Il digitale in Italia. Valori in milioni di euro e variazione % (Fonte: Assinform) </p>
<p> In questo senso va letta l’attenzione che Assinform, nella presentazione di ieri, ha riservato al capitolo Industria 4.0., che pur se avviato vede ancora la necessità di scogliere le incertezze sull’ammissione ai benefici fiscali di non poche componenti Ict. «Il presupposto della loro stretta connessione al rinnovo dei macchinari non deve tradursi in interpretazioni troppo restrittive da parte dell’amministrazione finanziaria. È un aspetto che va risolto al più presto – aggiunge Santoni – per non intaccare una rinnovata propensione all’investimento in innovazione. Sciogliere le residue incertezze è anche l’unico modo per far sì che l’iniziativa coinvolga le tante imprese di minori dimensioni che ancora stentano ad innovare, e fare in modo che esse, con tutto il loro peso occupazionale e produttivo, continuino a far parte o entrino in filiere sempre più efficienti e competitive». Santoni insiste molto su questo punto, richiamando anche alle tappe del roadshow cui l’associazione, con il sistema Confindustria, ha partecipato a partire dal 2015 in lungo e largo per la Penisola. </p>
<p> CRESCITE </p>
<p> L’andamento del mercato digitale in Italia 2013-2017. Variazione % (Fonte: Assinform) </p>
<p> Entrando nel dettaglio dei dati, ai 66,1 miliardi del 2016 concorrono dispositivi e sistemi per 17.230 milioni (+1,4%), software e soluzioni applicative per 6.259 milioni (+4,8%), Servizi Ict per 10.632 milioni (+2,5%), Servizi di rete (i ricavi degli operatori) per 22.357 milioni (unico in calo con -1,1%) e Contenuti e pubblicità digitale per 9.622 milioni (+7,2%). Guardando ai cosiddetti “digital enablers” si va dal +24,2% dei big data (a 643 milioni di euro) al +23% (a 1,5 miliardi di euro) per il cloud; +14,3% per l’Internet delle cose (2,1 miliardi di euro); +13,1% del mobile business (a 3,1 miliardi) al +11,1% della cybersecurity (809 milioni di euro). </p>
<p> Per il 2017 le previsioni di Assinform-Netconsulting Cube volgono, come detto, al bello con la sola eccezione – anche se in questo caso minima trattandosi di un -0,5% – per i servizi di rete di tlc mettendo così “a reddito” tutte le misure per la digitalizzazione (industria 4.0; bandi Infratel e altro) con cui si sta cercando di recuperare terreno. Su questo punto, durante un convegno organizzato a Roma dall’Area Innovazione del Pd per fare il punto sullo stato di avanzamento del nostro Paese sul 5G, il sottosegretario alle Comunicazioni Antonello Giacomelli è intervenuto evidenziando che «l’indice Desi evidenzia sì ritardi, ma anche che più di qualcosa è stato fatto in questi ultimi anni». Nello specifico della tematica 5G Giacomelli ha annunciato che «la prossima settimana partiremo con la sperimentazione e mettiamo a disposizione le frequenze, in cinque aree molto diverse. Entro l’anno definiremo con l’Agcom le condizioni per l’asta». </p>
</doc>
<doc url="https://www.ilsole24ore.com/art/digital-skills-maturita-digitale-e-competenze-prova-futuro-AE0belJC" parent_folder="Il Sole 24 Ore 2016-17" id="file17862148" filename="digital-skills-maturita-digitale-e-competenze-prova-futuro-AE0belJC">
<p> Digital skills: la maturità digitale e le competenze a prova di futuro </p>
<p> Nel gennaio 2016, un report del Word Economic Forum dal titolo The Future of Jobs and Skills spiegava che nella maggior parte dei settori, le dieci professioni più richieste dal mercato fino a dieci anni prima non esistevano. Non solo: calcolava come il 65% dei bambini che avessero iniziato nel 2016 le scuole elementari, avrebbero affrontato un lavoro che oggi nessuno conosce. Si tratta di un trend che nei prossimi anni subirà un’accelerazione, portando scuole, imprese e governi a dover collaborare per offrire un modello formativo il più possibile “futureproof”: a prova di futuro. </p>
<p> Un aspetto importante da considerare è che le competenze verticali e specifiche, per loro natura non sono futureproof. Le stesse competenze digitali, se considerate alla stregua dell’utilizzo di un software, un device o una piattaforma, hanno una data di scadenza che spesso non va oltre i 5-10 anni. Ecco perché numerose aziende, grandi e piccole, faticano a tenere il passo con l’innovazione digitale: pensano alla Digital Transformation come all’adozione seriale di piattaforme e strumenti.Saper smanettare e conoscere i segreti di uno smartphone o un tablet appena uscito, come mostrato nel divertente video Workmachine di questo articolo, è una competenza accessoria. Non fondante, né duratura. </p>
<p> Loading... </p>
<p> Per fare un esempio gli stessi smartphone, strumento-icona del nostro vivere e lavorare quotidiano, potrebbero dirci addio entro un lustro, sostituiti da altri device di connettività aumentata o dall’ecosistema nascente dell’Internet delle cose. L’abilità digitale quindi, intesa come l’insieme di conoscenze specifiche che si riescono ad applicare a una professione, rappresenta solo una parte delle Digital Skills. </p>
<p> Essere “smanettoni” può rivelarsi utile, ma per acquisire un vero mindset digitale un manager deve imparare a fare altro: deve hackerare la propria resistenza al cambiamento. Ovvero, acquisire un insieme di atteggiamenti e abitudini che gli permetta di comprendere in profondità le logiche che stanno alla base delle nuove tecnologie. Un digital mindset evoluto, che possiamo definire maturità digitale. In moltissimi convegni aziendali si sente ripetere il mantra: «Le soft skill di ieri sono le hard skills di oggi». Bene, è giunto il momento di passare dalle convention ai fatti. </p>
<p> Ma dove dovrebbe partire un manager per migliorare la propria maturità digitale? Quali gli aspetti su cui aggiornare / rivedere / stravolgere le proprie abitudini? La seguente definizione di digitale, chiara e concisa, può offrirci degli spunti: «Il digitale è la tecnologia che trasforma la realtà da atomi a bit». Tra le innumerevoli conseguenze che ciò comporta, due sono particolarmente rilevanti per un manager: 1. Le barriere spaziali e temporali vengono abbattute. 2. La realtà diventa completamente tracciabile. </p>
<p> Il primo punto non rappresenta una novità: è anzi in linea con le innovazioni giunte dall’alba delle prime rivoluzioni industriali, dalle macchine a vapore e carbone in avanti. Già nel 1846 Charles Dickens, nel romanzo Dombey e figlio, scriveva: «La ferrovia ancora aperta era in costruzione; e, dal centro di tutto questo disperato disordine, si allontanava lungo la sua gloriosa rotta di civiltà e progresso». Nell’immaginario dell’epoca era chiaro come il treno rendesse il mondo più piccolo, in quanto diminuiva le distanze spaziali e quindi quelle temporali. La differenza è che il digitale non accorcia i tempi e le distanze, li fa evaporare: Internet permette connessioni ubique con chiunque e ovunque in tempo reale. Ogni individuo ha infinite opzioni di scelta, accessibili a distanza di un click. E questo comporta un’accelerazione continua in azienda, sulla possibilità di innovare e sfidare le innovazioni dei propri competitor. </p>
<p> Il secondo punto ci porta nel territorio dei dati digitali e dei Big Data. Da un punto di vista manageriale, significa disporre di informazioni che ci permettono di analizzare e interpretare situazioni complesse, in tempo reale. Reid Hoffman, fondatore di LinkedIn e tra i soci fondatori di PayPal, nel suo libro The StartUp of You, ricorda come spesso i manager che si vantano dei loro 10, 20, 30 anni di esperienza nel loro settore, in realtà possiedono un solo anno di esperienza. Ripetuto 10, 20, 30 volte. Questo oggi non è più possibile. Per potersi rinnovare costantemente e vivere la propria attività manageriale muovendosi come «la StartUp di se stesso» non basta acquisire nuove abilità verticali, bisogna evolvere la propria maturità digitale. </p>
<p> L’abilità digitale e le competenze verticali vanno possedute e gestite, ma mostrano inevitabilmente una data di scadenza. È la maturità digitale ad essere a prova di futuro. </p>
</doc>
<doc url="https://www.ilsole24ore.com/art/il-digitale-cavalca-industria-40-AE4GCAB" parent_folder="Il Sole 24 Ore 2016-17" id="file17862156" filename="il-digitale-cavalca-industria-40-AE4GCAB">
<p> Il digitale cavalca Industria 4.0 </p>
<p> Le aziende grandi stanno continuando a fare la loro parte, con investimenti stabili quando non addirittura crescenti. Da questo punto di vista c’è un trend abbastanza chiaro: si bilancia il nuovo con la riduzione degli impegni sui fronti Ict più tradizionali. Ma c’è una tendenza che nel digitale in Italia si sta facendo sempre più spazio. E che per caratteristiche e numeri può veramente cambiare in posittivo il verso della partita. A spingere sulla digitalizzazione l’ultimo anno sono state molte medie imprese. E il processo nel 2017 dovrebbe raggiungere un consolidamento. </p>
<p> È un segnale importante quello che arriva dalle ultime rilevazioni Assinform, condotte con la collaborazione di Netconsulting Cube. Un’indicazione che si associa a una dinamica del processo di digitalizzazione del Paese che nei numeri risulta essere più positiva del lento miglioramento del quadro macroeconomico: secondo le ultime rilevazioni di Assinform-Netconsulting Cube il mercato digitale italiano (informatica, telecomunicazioni e contenuti) crescerà dell’1,4% nel 2016 (a 65,79 miliardi di euro) e dell’1,6 % nel 2017 (a 65,83 miliardi). Dopo la svolta del 2015, che ha interrotto una fase negativa che durava da anni, il mercato digitale italiano sembra così entrato in un ciclo di crescita stabile. </p>
<p> Loading... </p>
<p> «Il 2016 - afferma il presidente di Confindustria Digitale, Elio Catania - è stato per il sistema delle imprese in anno di forte discontinuità. È successo quello che auspicavamo da molto tempo. E grazie a un lavoro congiunto fra Confindustria e Governo si è arrivati a Industria 4.0, che è un passaggio fondamentale». Per Catania, «il vero cambiamento si è avuto quando si è deciso di porre l’innovazione e il digitale in posizione centrale nell’agenda politica. L’ex premier Renzi e il ministro dello Sviluppo Calenda in questo hanno fatto un lavoro davvero rilevante». </p>
<p> Certo, non si tratta dei tassi di crescita tali da recuperare i ritardi accumulati negli anni. Ma i segnali sono buoni, soprattutto in considerazione del fatto che anche in Italia la domanda digitale sta cambiando e appare spinta dalle componenti più legate all’innovazione di processi, servizi, prodotti. E così, contenuti e pubblicità digitale continueranno a crescere bene (+7% a 10.372 milioni di euro), ma miglioreranno ancora le performance di mercato dei servizi Ict (+2,9% a 10.878 milioni), del software e delle soluzioni Ict (+5,1% a 6.577 milioni) e rimarrà anche in moderata ripresa il rimanente comparto dei dispositivi e sistemi (+0,6% a 17.208 milioni). </p>
<p> IL MERCATO DIGITALE IN ITALIA </p>
<p> Dati in milioni di euro e variazioni % sull’anno precedente. * stime (Fonte: Assinform, NetConsulting, dicembre 2016) </p>
<p> Andando poi più in profondità rispetto ai macrocomparti, si arriva poi dritti ai veri protagonisti del mercato: cloud e IoT. Sia per il 2016 sia per il 2017, il cloud cresce a tassi del 26%, l’IoT del 17%, il mobile business di oltre il 13% e le soluzioni per la sicurezza del 5%. Dispositivi e sistemi poi risentono positivamente, dal canto loro, dall’aumentata domanda di componenti in banda larga e ultralarga. L’ambito consumer continua a dare soddisfazione, anche perché stanno prendendo sempre più piede nuovi servizi (dall’internet banking all’e-commerce) e canali di svago (i social su tutti). Meno dinamica la Pa. </p>
<p> In questo quadro va però letta, positivamente sia per le cause sia per gli effetti, l’aumentata attenzione delle medie imprese, che ora hanno iniziato ad affiancarsi alle grandi in chiave di trasformazione digitale della propria attività. È positiva perché converge con il progresso e le opportunità offerte dal cloud (abbattimento delle barriere d’accesso a nuove applicazioni e pay per use delle risorse). È però un trend favorevole anche perché tramite le relazioni di filiera (fornitori) può contribuire a smuovere le resistenze alla digitalizzazione della piccola impresa. </p>
<p> «Il cambiamento - spiega Agostino Santoni, presidente Assinform, associazione industriale che si occupa di digitale e Ict - è reale e si va ora estendendo alla media impresa. Ma è ancora molto al di sotto delle soglie d’opportunità del Paese. Va assecondato ed esteso e le priorità sono note. Attengono ad una ancora maggiore diffusione della banda larga, alla rivitalizzazione della Strategia Digitale in tutte le sue componenti, dall’Anagrafe Unica alla Sanità Digitale, alla Scuola. E poi è importante coinvolgere, nel territorio, il maggior numero di soggetti nei programmi Industria 4.0 e creare nuove competenze digitali, da intendersi anche, se non soprattutto, come capacità di interpretare e concretizzare in chiave imprenditoriale i vantaggi del digitale». </p>
<p> Concorde Cristiano Redaelli, presidente di Anitech, l’associazione confindustriale che si occupa di Ict, come Assinform. «Le prospettive sono positive. È particolarmente interessante lo scenario che si è aperto con Industri 4.0. Ora bisognerà stare attenti a non perdere questa occasione». </p>
</doc>
<doc url="https://www.ilsole24ore.com/art/il-digitale-e-ormai-diventato-competenza-base-come-scrittura-AEbxOtsC" parent_folder="Il Sole 24 Ore 2016-17" id="file17862150" filename="il-digitale-e-ormai-diventato-competenza-base-come-scrittura-AEbxOtsC">
<p> Il digitale è ormai diventato una competenza di base, come la scrittura </p>
<p> Il digitale ci riguarda tutti. Le competenze digitali sono oggi un alfabeto senza il quale diventa sempre più difficile trovare o mantenere un lavoro. Ciò non significa che dobbiamo trasformarci tutti in valenti sviluppatori informatici, né analisti capaci di gestire dati e strategie di comunicazione online. Vuol dire che ciascuno di noi dovrebbe muoversi con disinvoltura tra le competenze digitali di base. Facciamo un passo indietro. La classica suddivisione delle competenze vede contrapposte le cosiddette hard e soft skill. Le prime sono necessarie per svolgere una specifica professione e denotano conoscenze approfondite e abilità tecniche. Le seconde sono trasversali e trasferibili da un’attività all’altra: la creatività, la capacità di lavorare in team, l’abilità nel risolvere problemi o prendere decisioni, ad esempio. </p>
<p> Spesso, durante lo sviluppo di progetti di trasformazione digitale, i manager mi domandano: «Ma queste digital skill, le competenze digitali, sono hard o soft?». La risposta più ovvia è: «dipende dalla competenza digitale in questione e dalla tua professione». In realtà molte capacità digitali non sono né hard né soft. Sono competenze di base. Nell’ultimo secolo, tali competenze sono state raggruppate in una triade: leggere, scrivere, fare di conto. Un aspetto interessante delle competenze di base è che cambiano al variare del contesto del mondo. Una competenza può emergere come utile solo a una nicchia, per poi diventare trasversale, e infine dimostrarsi imprescindibile per chiunque. </p>
<p> Loading... </p>
<p> Pensiamo alla scrittura. Un tempo era una hard skill: gli scribi mesopotamici, egiziani ed ebrei la custodivano come una complessa capacità tecnica, sconosciuta ai più, e costituivano un’élite intellettuale ben retribuita. Anche gli amanuensi del Medio Evo rappresentavano, per i canoni dell’epoca, una classe agiata di professionisti. </p>
<p> Con il passare del tempo, la scrittura divenne una competenza trasversale: sempre più persone ne appresero i rudimenti per poterli applicare in diverse attività. Anche se cambiavi lavoro, la capacità di scrivere rimaneva un supporto utile. Detto altrimenti, aveva guadagnato un’alta trasferibilità, divenendo una soft skill. Come l’intelligenza emotiva, il pensiero critico e il teamworking. La scrittura però andò oltre: divenne una competenza vitale nel quotidiano, una competenza di base. Le competenze di base non sono tali perché semplici da assimilare, ma vengono insegnate durante l’infanzia perché è il periodo della vita in cui è più facile imparare. Scrivere in modo fluido è una capacità che non si apprende da un giorno all’altro, per un analfabeta adulto può richiedere anni di studio. </p>
<p> Le competenze di base, inoltre, possono essere sviluppate in verticale, generando numerose professionalità: un copywriter è colui che scrive in modo efficace per comunicare e promuovere; un linguista acquisisce una consapevolezza formale per analizzare origini, mutazioni e scenari evolutivi di una lingua; un romanziere utilizza la scrittura per costruire storie in grado di emozionare e far riflettere, mentre un giornalista per raccontare in modo chiaro e preciso gli accadimenti nel mondo. La scrittura oggi, però, non basta ad assicurarmi un lavoro, e non mi offre neanche un forte valore aggiunto come soft skill. È data per scontata, un punto di partenza che non si può non possedere. </p>
<p> Le competenze digitali stanno percorrendo un percorso simile alla scrittura. Partite come hard per un’avanguardia di tecnici, hanno sviluppato unalta trasferibilità diventando soft e, oggi, in gran parte stanno diventando competenze di base. I bambini in questi anni sono immersi nel digitale semplicemente perché immersi nel mondo. La scuola dovrebbe insegnare loro i rudimenti delle abilità e della maturità digitale per lo stesso motivo per cui si impara a leggere, scrivere e contare. La prossima frontiera sarà l’acquisizione trasversale di competenze di programmazione, il coding. Le scuole di coding per bambini stanno germogliando ovunque e non è solo una moda. Sporcarsi le mani con i principi della programmazione va ben oltre lo sviluppo di un sito o un’applicazione. Il coding aiuta ad approcciare i problemi in modo diverso: sviluppa nuovi modelli di creatività. Le basi del coding potrebbero effettuare molto presto un passaggio da hard skill a soft skill, e chiudere poi il cerchio come competenze di base. </p>
<p> Lancio un consiglio spassionato ai manager che vogliono comprendere la trasformazione e le competenze digitali. Anche se non intendete diventare sviluppatori o marketer digitali, prendete il toro per le corna: iscrivetevi a un corso di coding. Non è semplice come farlo da bambini ma, per hackerare la resistenza al cambiamento, è uno dei migliori modi possibili. </p>
</doc>
<doc url="https://st.ilsole24ore.com/art/notizie/2016-02-11/il-digitale-scuola-opportunita-094654.shtml?uuid=ACmBy4RC" parent_folder="Il Sole 24 Ore 2016-17" id="file17862160" filename="il-digitale-scuola-opportunita-094654.shtml_uuid_ACmBy4RC">
<p> Attualità </p>
<p> Il digitale a scuola / Le opportunità </p>
<p> 19 febbraio 2016 </p>
<p> “Se la scuola rimane lontana dalla tecnologia che i ragazzi utilizzano quotidianamente per comunicare perde una grande occasione per ridurre le distanze e diventare credibile”. A parlare è Paolo De Nadai, cofondatore di ScuolaZoo, che di scuola vissuta ne sa qualcosa visto che ogni giorno è in contatto con due milioni e mezzo di studenti attraverso il sito e i social network connessi: “Se invece il docente riesce a utilizzare tablet e smartphone per insegnare, conquista immediatamente i ragazzi”. </p>
<p> “C’è una schizofrenia di fondo - aggiunge Paolo Giovine, presidente e cofondatore di Pubcoder, startup per la gestione dei contenuti digitali -: fuori dalle aule i ragazzi fanno tutto quello che non possono fare a scuola con gli strumenti digitali, poi rientrano il giorno dopo a scuola e spengono il mondo esterno”. </p>
<p> Ed è questo probabilmente il fattore principale che porta a considerare che il digitale non possa essere lasciato fuori dalle mura scolastiche: i giovani sono ormai abituati a utilizzare internet e i social network per informarsi, divertirsi, relazionarsi con i coetanei e con il mondo esterno. Si ritrovano in tasca cellulari che sono veri e propri computer che potenzialmente aprono le porte all'intero sapere umano: non si può prescindere da questo quando si pensa all'istruzione del XXI secolo. E devono imparare a utilizzare in maniera proficua quell'enorme massa di informazioni che hanno a disposizione e, ancora di più, a diventare più intelligenti dei loro smartphone. </p>
<p> Ci sono così docenti che utilizzano il cellulare degli studenti come sensore o come strumento di analisi scientifica: Alfonso D'Ambrosio, a Monselice, nel padovano, li usa per misurare la radioattività o per studiare le leggi dell'oscillazione o per introdurre i principi della fisica moderna studiando i raggi cosmici. Abituati a utilizzare lo smartphone per giocare o per semplice divertimento, scoprono che può diventare un microscopio o un potente telescopio. </p>
<p> C'è anche chi propone di sostituire quella che era l'educazione civica con l'educazione alla cittadinanza digitale, perché questa è la vera realtà in cui vivono quotidianamente i ragazzi. Ma in cui spesso non sono ancora pronti a muoversi consapevolmente: “E' necessario che la scuola utilizzi il digitale in modo da riequilibrare gli utilizzi a favore di un uso nobile e consapevole”, afferma Silvano Tagliagambe, filosofo della scienza appassionato di tecnologia in chiave didattica. </p>
<p> Non c'è dubbio comunque che la tecnologia oggi offra potenzialità sconosciute fino a ieri. Roberto Maragliano, docente di Tecnologie dell'istruzione, prova a elencarle: “Obbliga i docenti a mettersi in gioco e ridiscutere cosa e come insegnare; permette di cambiare la qualità dei contenuti, soprattutto nella primaria, dove l'apprendimento è ancora improntato alla spontaneità; cambia le modalità di presentazione; ma soprattutto offre la possibilità di integrare linguaggi diversi: non solo lo scritto, ma anche l'audio, l'immagine e il video, replicando la complessità della realtà”. Le possibilità di applicazione sono tutte da scoprire. Per esempio Twletteratura inventa la lettura collettiva dei capolavori della letteratura utilizzando i 140 caratteri di Twitter, ma alcune insegnanti di scuola primaria hanno avviato una sperimentazione in cui lo scambio di “cinguettii” diventa fisico e permette di rimescolare i vari personaggi delle fiabe per dare vita a nuovi intrecci fiabeschi. </p>
<p> Dianora Bardi, pioniera dell'uso del digitale a scuola, ha subito introdotto i tablet in classe per rivoluzionare la programmazione creando i testi collettivamente con gli studenti e ora ha inventato la “classe scomposta” in cui tra carta, internet e cloud gli studenti possono muoversi liberamente per costruire ciascuno il proprio percorso di apprendimento. In effetti uno dei vantaggi che la tecnologia mette a disposizione dei docenti è la flessibilità rispetto alla rigidità del tradizionale programma basato sul cartaceo, permettendo l'opportunità di una sempre maggior personalizzazione del programma educativo. Così, per esempio, la “flipped classroom” rovescia la lezione, nel senso che prima i ragazzi vengono introdotti alla singola lezione e in classe, successivamente, sciolgono i dubbi sulle cose non capite. Ma ancora più evidente, e in gran parte da esplorare, è l'applicazione del digitale per i ragazzi che soffrono di disturbi dell'apprendimento, come dislessia o disgrafia, che necessitano di programmi appositi, o ancor di più i cosiddetti bisogni educativi speciali, che ancora di più hanno bisogno di apporti personalizzati. Senza contare che, forse per la prima volta nella storia, i ragazzi arrivano a scuola con una competenza che i loro docenti generalmente non hanno: se ben utilizzata, questa competenza può trasformarsi in strumento di motivazione e coinvolgimento. Proprio quando il rischio sembra, al contrario, una distanza abissale tra i ragazzi e il sistema scolastico. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://st.ilsole24ore.com/art/tecnologie/2016-02-02/il-mondo-bitcoin-senza-piu-misteri-123308.shtml?uuid=ACpVm1LC" parent_folder="Il Sole 24 Ore 2016-17" id="file17862164" filename="il-mondo-bitcoin-senza-piu-misteri-123308.shtml_uuid_ACpVm1LC">
<p> giovedì con il sole 24 ore </p>
<p> Il mondo del bitcoin senza più misteri </p>
<p> 2 febbraio 2016 </p>
<p> E’ tutto dedicato al bitcoin e al variegato mondo delle criptovalute l’undicesimo volume delle Lezioni di futuro che sarà in edicola giovedì 4 febbario con Il Sole 24 Ore (a 0,50 euro più il costo del quotidiano): il mondo delle monete virtuali e la tecnologia di base della blockchain sono analizzati per come sono utilizzate oggi e per quali potranno essere le applicazioni di domani. </p>
<p> Il volume fa parte della collana di “Lezioni di futuro” di NovaEdu, in edicola tutti i giovedì con Il Sole 24 Ore. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/i-misteri-bitfinex-piu-grande-borsa-bitcoin-AEB65AUD" parent_folder="Il Sole 24 Ore 2016-17" id="file17862141" filename="i-misteri-bitfinex-piu-grande-borsa-bitcoin-AEB65AUD">
<p> I misteri di Bitfinex, la più grande «Borsa» di bitcoin </p>
<p> Quando nel 2012 Raphael Nicolle trova per caso su Internet un codice sorgente per creare una piattaforma di trading, forse non comprende subito che ha in mano oro. Digitale, ma oro. A quell’epoca ha 26 anni, vive in Francia e passa le giornate sul computer come molti suoi coetanei. Con quel codice sorgente crea Bitfinex, una piattaforma per il trading di criptovalute, quasi per gioco. Un gioco troppo interessante per non essere notato. È così che un italiano, Giancarlo Devasini, lo trova su Internet, lo contatta e diventa suo socio: da quel giorno, costruita su una serie di società nei paradisi fiscali, Bitfinex diventa la più grande piattaforma di trading di criptovalute del mondo. Ancora oggi macina i maggiori volumi di scambio, che fanno di Bitfinex la “cripto-Borsa” numero uno. </p>
<p> Poco importa se si tratti di una piattaforma “misteriosa”, con una struttura societaria che va dalle Isole Vergini a Hong Kong e senza alcun organo di vigilanza che la controlli davvero. Poco importa se sia stata oggetto di attacchi hacker risolti spalmando le perdite sui clienti e risarcendoli in un modo che ha creato non pochi malumori. Poco importa se gli istituti creditizi americani abbiano interrotto le relazioni bancarie e se la Borsa Cme l’abbia esclusa dall’elenco delle piattaforme da cui prendere i prezzi per i futures nati proprio ieri. Poco importa se la Commodity Futures Trading Commission l’abbia multata per «avere offerto transazioni in Bitcoin finanziate illegalmente fuori-Borsa da risparmiatori». Bitfinex resta la “Borsa” di Bitcoin numero uno. Il Sole 24 Ore, intrecciando documenti e testimonianze dirette, è in grado di raccontare la sua incredibile storia. Purtroppo Devasini, contattato al telefono, ha preferito non rilasciare alcun commento o spiegazione. Mentre al telefono di Raphael Nicolle risponde sempre la segreteria telefonica. </p>
<p> Loading... </p>
<p> La nascita Tutto inizia in Francia nel 2012 quando il ragazzo francese trova il codice sorgente. Era gratis su Internet - narra chi l’ha conosciuto - perché uno degli informatici che l’avevano creato per ripicca dopo aver litigato con il socio decide di renderlo pubblico. Nicolle, che sulla rete ci vive, lo trova e lo utilizza per creare la prima versione di Bitfinex. Ai tempi la piattaforma si appoggiava alla filiale bancaria sotto casa. Ma funzionava. Fino al giorno in cui Devasini, un italiano che oggi vive tra Milano, una villa in Costa Azzurra e Londra, non gli propone un accordo: se Nicolle gli offre qualcosa come il 40% delle quote societarie, lui avrebbe creato una vera società di trading di criptovalute. </p>
<p> Così è stato. Con tanto di paradisi fiscali, che hanno fatto finire Devasini anche nei recenti Panama Papers. Oggi Bitfinex è controllata da iFinex, società incorporata nelle British Virgin Island con uffici a Taiwan. E per un po’ di tempo si è appoggiata, per gestire l’operatività dei clienti, sui conti di alcune banche di Taiwan: Hwatai Commercial Bank, Kgi Bank, First Commercial Bank e Taishin Bank. I nomi di queste banche sono importanti: perché chiunque voglia comprare Bitcoin attraverso la piattaforma Bitfinex (come avviene per tutte le altre), deve fare un bonifico proprio nel conto presso queste banche. E sono proprio le relazioni con questi conti che alcune banche americane hanno bloccato nei mesi scorsi. </p>
<p> Gli attacchi hacker Prima del blocco dei conti, a Bitfinex capita una disavventura già nell’estate 2016: alcuni hacker rubano dagli «hot wallet» della piattaforma Bitcoin per un valore di oltre 70 milioni di dollari. Un cifra che farebbe tremare i polsi a chiunque. Ma i vertici di Bitfinex - composti oggi Jan Ludovicus van der Velde, Phil Potter e Devasini - non si scompongono: per coprire il buco, decidono di spalmare la perdita sui depositi di tutti i clienti. In cambio di questo “buco”, Bitflinex crea per i clienti un «token» (che poi diventano due), cioè una valuta ad hoc rappresentativa dei soldi persi. Con la promessa di un rimborso. A questo punto al primo token viene data la possibilità di conversione in azioni iFinex e il secondo diventa scambiabile sulla piattaforma Bitfinex. Ovviamente i prezzi del token scendono. Ma quello che più ha fatto arrabbiare alcuni clienti è la voce che sul mercato ci siano state mani forti del “mondo Bitfinex” a comprare i «token» a prezzi bassi per ridurre i rimborsi. Impossibile sapere se sia andata davvero così: avremmo voluto chiedere a Devasini, ma non è stato disponibile a un confronto. </p>
<p> Il blocco dei conti e Tether Ma il problema più complesso arriva quando le banche americane iniziano a interrompere le relazioni con Bitfinex, impedendo di fatto l’operatività per i clienti statunitensi. La prima a congelare i rapporti nel marzo 2017 è Wells Fargo, contro cui Bitfinex fa subito causa presso la Us District Court della California. «Questo ci impedisce di continuare il business», scrivono i legali di Bitfinex nell’atto di citazione. Pochi mesi dopo questa causa è stata però ritirata. </p>
<p> Anche perché, nonostante il blocco, il business non si è fermato. Anzi. Innanzitutto Bitfinex ha trovato una nuova banca d’appoggio: la piccola Popolare polacca Spoldzielczy di Skierniewice. Inoltre i vertici di Bitfinex da tempo favoriscono la crescita di una nuova valuta digitale (un nuovo «token») che avevano creato tempo addietro: il Tether. Tra le tante risorse di Bitfinex, infatti, c’è quella di “stampare moneta”. Quasi come fosse una banca centrale. Così i creatori di Bitfinex iniziano a “stampare” virtualmente a piene mani questa nuova moneta che - secondo quanto da loro stessi dichiarato - vale un dollaro ed è scambiabile sulla stessa piattaforma. Se la cantano e se la suonano da soli, ma il mercato sta dietro loro: ad oggi - secondo i dati di Coinmarketcap - in circolazione ci sono infatti Tether per oltre un miliardo di dollari. Chi non riesce ad avere i suoi dollari indietro per il blocco bancario - suggerisce una persona che opera su Bitfinex -, può dunque provare a operare in Tether. Oppure recuperare altre valute. </p>
<p> Opacità e manipolazioni Questo fiorire di «token», nell’opacità di questa e di molte altre piattaforme, fomenta però i sospetti. Forse infondati. Ma nessuno può saperlo davvero. Se per esempio il mondo Bitfinex stampasse Tether per comprare con questa moneta “virtuale” Bitcoin, facendo salire il prezzo del Bitcoin stesso, nessuno potrebbe davvero scoprirlo. Come nessuno conosce bene l’origine dei saltuari «flash crash» che, talvolta, colpiscono il Bitcoin su Bitfinex: improvvisamente il prezzo crolla e subito dopo risale. Ebbene: se anche in mezzo a questi «flash crash» qualche mano forte dovesse specularci sopra, nessuno potrebbe saperlo. Del resto un’eventuale manipolazione del mercato - ammesso che ci sia mai stata - non sarebbe punibile dalle Autorità di vigilanza: secondo quanto Il Sole 24 Ore ha verificato, dato che le criptovalute non sono veri asset finanziari e sono scambiati su piattaforme molto spesso non regolamentate, di fatto non sono soggette alla normativa sugli abusi di mercato. Insomma: i Bitcoin - ammettono le stesse Autorità di Vigilanza - sono manipolabili impunemente. Questo fomenta sospetti e dietrologie che non fanno bene né al mercato, né alla clientela, né alle piattaforme che diventano oggetto di maldicenze magari infondate. </p>
<p> Margin lending </p>
<p> Intanto Bitfinex continua a crescere. Anche perché è una delle poche in grado di permettere alle persone fisiche non solo di comprare Bitcoin, ma anche di prestare denaro ad altre persone fisiche per acquistare criptovalute. Il «margin lending» (questa attività di credito si chiama così) è così popolare che settimana scorsa risultavano in prestito attraverso Bitfinex ben 737 milioni di dollari: crediti erogati da persone fisiche per permettere ad altre persone fisiche di speculare a leva (con una leva minima però) sui Bitcoin. Il tasso d’interesse in questi giorni era dello 0,08% al giorno: si tratta di circa il 30% su base annua. E chi opera su Bitfinex sostiene che un tempo i tassi erano molto più elevati. Così Bitfinex resta la cripto-Borsa numero uno, sostenuta da quella Bitcoin-mania che non pare arrestarsi. E da quel pizzico di avidità che, direbbe Gordon Gekko, «è giusta»... @MoryaLongo </p>
</doc>
<doc url="https://st.ilsole24ore.com/art/tecnologie/2016-03-01/incentivi-startup-anche-2016-063500.shtml?uuid=AC1EaweC" parent_folder="Il Sole 24 Ore 2016-17" id="file17862170" filename="incentivi-startup-anche-2016-063500.shtml_uuid_AC1EaweC">
<p> Social </p>
<p> Incentivi alle startup anche nel 2016 </p>
<p> 01 marzo 2016 </p>
<p> I ministri Padoan e Guidi hanno firmato i decreti che estendono anche al 2016 le agevolazioni per le startup. In arrivo il fondo di garanzia per le Pmi innovative. </p>
<p> E sul Fisco il Governo non cambia percorso: nessun anticipo dei tagli Irpef. Renzi: troppe regole Ue. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilit� degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalit� del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorit� competenti. Ogni ulteriore diffusione dei dati anagrafici dell’utente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi �, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra societ�, che avr� pertanto ogni pi� ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonch� di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/la-cina-nuovo-eldorado-chi-esporta-robot-AE5AVrmC" parent_folder="Il Sole 24 Ore 2016-17" id="file17862153" filename="la-cina-nuovo-eldorado-chi-esporta-robot-AE5AVrmC">
<p> La Cina nuovo Eldorado per chi esporta robot </p>
<p> Ci sono cinque Paesi, nel mondo, che da soli valgono tre quarti della domanda mondiale di robot industriali. E di questi, uno ne vale addirittura il 30%. I cinque Paesi in questione sono Cina, Corea del Sud, Giappone, Stati Uniti e Germania, ma di questi la vera gallina dalle uova d’oro per chi produce macchinari automatizzati è Pechino. Lo certifica l’Ifr, l’International Federation of Robotics, che ha appena aggiornato l’affresco del mercato mondiale dei robot industriali. Un settore che naviga con il vento in poppa: l’anno scorso nel mondo sono stati venduti oltre 290mila pezzi, il 16% in più rispetto all’anno precedente. </p>
<p> La crescita è stata esplosiva soprattutto per il settore dell’elettronica, che in un solo anno ha visto aumentare del 41% il parco robot installato nelle aziende di tutto il mondo, anche se il comparto a più alto tasso di automazione resta quello dell’automobile, con oltre 103mila nuovi robot installati nel 2016. </p>
<p> Il settore in Italia gode di ottima salute. Oltre a veder crescere la produzione destinata al mercato interno, il nostro Paese oggi è il terzo esportatore mondiale di robot, con oltre 290 milioni di dollari di fatturato estero 2016. Davanti a noi c’è la Germania - che esporta il doppio - e al primo posto, con grande stacco, c’è il Giappone, con oltre 1,6 miliardi di dollari all’anno e circa il 36% dell’export mondiale del settore. Ma con una crescita della domanda mondiale così scoppiettante, aumentando la capacità produttiva le imprese italiane potrebbero intercettare praterie. Dove? Se pensiamo in termini assoluti, la meta giusta è l’Asia, dove entro la fine dell’anno gli acquisti di robot cresceranno del 21% rispetto al 2016, contro un aumento delle vendite in Europa dell’8% solamente. </p>
<p> La Cina, lo abbiamo detto, è e sarà sempre di più l’acquirente numero uno. Con oltre 87mila nuovi robot installati quest’anno, vale da sola quanto il mercato europeo e quello americano messi insieme (che in totale registrano 97.300 forniture). La corsa cinese alle tecnologie industriali più avanzate non conoscerà sosta: da qui al 2020 si stima che Pechino comprerà oltre 635mila robot. Nel giro di tre anni, dunque, la dotazione cinese ammonterà a 950mila esemplari; considerando che nel mondo si conteranno in tutto 3 milioni di robot installati nell’industria manifatturiera, la Cina potrà vantarsi di ospitare un terzo del parco mondiale. </p>
<p> LE PREVISIONI </p>
<p> Fornitura annuale dell'industria dei robot nel mondo: dati 2008-2016 e stime 2017-2020 (Fonte: IFR World Robotics 2017) </p>
<p> Pechino è nuova sulla scena dell’alta tecnologia industriale, ogni 10mila dipendenti nelle sue fabbriche ci sono solo 68 robot. E questo spiega tassi di crescita così elevati per il futuro. Chi invece ha già un invidiabile tasso di automazione è la Corea del Sud, con 631 robot ogni 10mila dipendenti, il più alto al mondo. La domanda coreana sarà dunque stagnante? Falso: l’Ifr stima che nei prossimi tre anni Seul comprerà oltre 179mila nuovi robot. Fanno 40mila nuovi robot circa all’anno: tanto per avere un termine di paragone l’Italia, che è tra i mercati considerati in crescita, ne acquisterà tra i 7 e gli 8mila all’anno. </p>
<p> Il Giappone presenta una situazione molto simile a quella coreana, con più o meno lo stesso numero di acquisti industriali previsti da qui ai prossimi anni. Solo che qui è più difficile competere: le imprese giapponesi della robotica sono tra le più agguerrite del mondo e sono anche quelle che esportano di più, cinque volte più dell’Italia per l’esattezza. Meglio allora puntare sugli Stati Uniti, che per numero di acquisti si pongono allo stesso livello di Tokyo e Seul ma rispetto a loro potranno vantare un tasso di crescita medio annuo del 15 anziché del 5%. </p>
<p> E il mercato europeo? Certo, pur con percentuali di sviluppo minori, per le nostre imprese continua a rimanere interessante. A cominciare dai big come la Germania, che secondo l’Ifr nei prossimi tre anni si doterà di oltre 91mila nuovi robot industriali. Ma non solo, perché la domanda di automazione industriale dell’Europa centro-orientale - con l’esclusione di Polonia e Repubblica ceca - quest’anno mostra un tasso di crescita del 28%, non lontano dal 32% cinese. Gli acquisti di robot da parte delle imprese della Nuova Europa e della Turchia manterranno ritmi elevati anche nei prossimi tre anni, pari in media al 21 per cento. Significano tra i 12mila e i 17mila esemplari l’anno, il doppio del mercato italiano. Tutta domanda vicina, quindi più facile da intercettare. </p>
</doc>
<doc url="https://st.ilsole24ore.com/art/cultura/2016-06-10/l-eta-buia-tecnologia-163226.shtml?uuid=ADG3U6W" parent_folder="Il Sole 24 Ore 2016-17" id="file17862159" filename="l-eta-buia-tecnologia-163226.shtml_uuid_ADG3U6W">
<p> filosofi d’oggi / a colloquio con elijah millgram </p>
<p> L’età buia della tecnologia </p>
<p> –di Carla Bagnoli </p>
<p> 12 giugno 2016 </p>
<p> Negli ultimi due secoli i processi di divisione del lavoro sono diventati sempre più pervasivi, profondi e più fluidi. La specializzazione si presenta oggi in una forma peculiare che rende molto difficile la coordinazione delle attività di esperti di discipline differenti. Questa è la tesi centrale dell’ultimo libro di Elijah Millgram, The Great Endarkenment (Oxford University Press, 2015). Millgram è Ericksen Professor of Philosophy alla University of Utah, dopo aver insegnato a Princeton University. È forse il più brillante degli allievi di Robert Nozick e certamente una delle voci più originali della sua generazione. Ha ricevuto prestigiose onorificenze: è stato nominato Guggenheim Fellow, Rockfeller Fellow al Centro di Bellagio, NationalEndowment for the Humanities Fellow e Fellow del Center for Advanced Studies in the Behavioral Sciences di Stanford University. È stato il primo a vincere il Gregory Kavka Memorial Prize per il miglior saggio in filosofia politica, nel 1999. Ha scritto saggi importanti su una quantità di temi disparati, ma si occupa principalmente di ragionamento pratico. </p>
<p> Iniziamo dal titolo: che cosa significa Endarkenment? «La rivendicazione più importante dell’Illuminismo riguarda l’autonomia: abbiamo il dovere di pensare per proprio conto, invece che accettare passivamente i dettami di una qualche autorità. La politica rivoluzionaria, il secolarismo, sono effetti secondari di questo ideale di autonomia. Oggi abbiamo interiorizzato l’ideale illuminista: le persone sono agenti autonomi, la cui prima responsabilità è prendere decisioni. Ma un effetto secondario molto importante dell’Illuminismo è che è sempre meno possibile aderire a questo ideale». Per Millgram siamo entrati in un’era buia, sebbene fortemente tecnologizzata. </p>
<p> La nostra conoscenza è sempre più dipendente dalla conoscenza di esperti. «Il problema è che non si può comprendere appieno ciò che sta dietro ai pronunciamenti degli esperti. Quando si applicano tali pronunciamenti come input del nostro proprio ragionamento non si può sapere se e quando sorgono dei problemi tali per cui un esperto dovrebbe dire «Fermi, c’è qualcosa che non va». Questo vuol dire che non ci si può fidare del proprio giudizio. «E siccome non ci si può fidare, ogni qual volta ci si affida ad un esperto non siamo nella posizione di compiere scelte buone». Ma chi conta come esperto? «I requisiti per contare come “esperto” variano in modo significativo secondo gli ambiti; e questo è parte del problema. In generale, gli esperti hanno una conoscenza superiore di un certo settore, un vocabolario più specializzato che le persone ordinarie non comprendono e hanno imparato a condurre la propria ricerca secondo certi parametri. Ci sono standard per ciò che conta come “risultato” e standard di valutazione di competenze e performance; ma ci sono standard anche per valutare molte altre cose, come il materiale, la strumentazione o la violazione di norme che valgono in modo specifico, in un certo ambito di ricerca. Inoltre, e questo è molto importante, ci sono criteri per valutare ciò che conta come una buona ragione per fare qualcosa o per identificare buoni argomenti e conclusioni valide. Naturalmente, per sviluppare criteri che regolano attività molto specializzate c’è bisogno di un vocabolario specialistico. Ciò significa che gli esperti lavorano osservando standard che le persone ordinarie non possono comprendere. Quindi quando queste ricevono consigli, informazioni o servizi da uno specialista non comprendono se tali prodotti sono davvero di qualità e perché. Ma perché allora accettare l’aiuto degli esperti?» C’è anche un problema ulteriore, nel caso che gli esperti non siano d’accordo. Infatti, spiega Millgram, «la ragione per cui diamo alle organizzazioni professionali un’autonomia così ampia è che gli esperti devono risolvere i loro disaccordi tra loro: sono gli unici con le competenze necessarie nel loro campo. Ma se non riescono a raggiungere un accordo o se contestano proprio i criteri di valutazione che regolano l’organizzazione professionale cui appartengono, i loro clienti non sono nella posizione di prendere decisioni bene informate su cosa fare». Allora diventa difficile distinguere tra decisioni informate dal parere di esperti e mera deferenza all’autorità. «Questo è il vero problema. Ci si affida a certi “segnali”, come l’affiliazione istituzionale o la certificazione di una certa associazione professionale, l’appartenenza ad un albo professionale, ma questi elementi non sono determinanti e anzi sono connessi in modo poco chiaro alla qualità dei prodotti. Nel caso in cui il sistema di controllo di qualità sia corrotto, per esempio, la corruzione può passare del tutto inosservata, proprio perché risulta invisibile a chi sta all’esterno del sistema». </p>
<p> Il problema non è solo filosofico, ma ha conseguenze pratiche perniciose. «Infatti, l’idea è che gli esperti determinano gli standard e quindi detengono un potere sociale e politico; e lo possono esercitare in modo arbitrario o, almeno, unilaterale». È qui che i filosofi possono essere di aiuto. «I filosofi hanno la preparazione necessaria per discutere in modo competente degli standard di valutazione – come funzionano, cosa prescrivono e come si scelgono in caso di disaccordo. I filosofi si occupano di costruire argomenti; anzi, è questa la loro attività principale. In questo senso sono in una posizione migliore di altri per affrontare il problema descritto sopra, ovvero che i criteri di valutazione e ciò che conta come buona ragione o buon argomento sono relativi all’ambito di specializzazione. Un esempio istruttivo è la controversia sul QI, esplosa negli anni ’70 e fortemente connotata politicamente. Si trattò, fondamentalmente, di un conflitto tra due tradizioni di ricerca differenti, che impiegavano tecniche diverse e quindi lavoravano su definizioni diverse del problema. Alla fine, non stavano discutendo dello stesso problema». </p>
<p> Quale conclusione si può trarre? «Il progresso intellettuale consiste nella scoperta che ciò che si riteneva conoscibile a priori non è affatto tale. Se la mia analisi della situazione presente è corretta, dobbiamo fare i conti con questa scoperta». </p>
<p> (2. Continua; la puntata precedente con il colloquio con John Broome è stata pubblicata sulla Domenica del 5 giugno scorso) </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://st.ilsole24ore.com/art/tecnologie/2016-06-05/linarm-robot-la-riabilitazione-un-avatar-che-incoraggia-paziente-130318.shtml?uuid=ADQKDSW" parent_folder="Il Sole 24 Ore 2016-17" id="file17862165" filename="linarm-robot-la-riabilitazione-un-avatar-che-incoraggia-paziente-130318.shtml_uuid_ADQKDSW">
<p> Tecnologia 1/5 LINarm++, il robot per la riabilitazione con un avatar che… </p>
<p> Hai ancora tempo per la promo prezzo bloccato </p>
<p> Scade il 14 giugno 2018 </p>
<p> Quando il medico diventa robot: le cinque più incredibili nuove tecnologie sanitarie </p>
<p> Fino a che punto l'hi-tech innovativo sta riscrivendo il futuro della medicina? Ecco alcune delle novità che verranno presentate domani a Milano all'evento “Technology Hub” </p>
<p> 1/5 LINarm++, il robot per la riabilitazione con un avatar che incoraggia il paziente </p>
<p> LINarm++ è un sistema robotico a basso costo per la riabilitazione di pazienti con deficit funzionali all'arto superiore, in grado di adattarsi al livello di disabilità del paziente. Integra un dispositivo robotico a rigidezza variabile di tipo end-effector, un insieme di sensori per l'analisi dello stato del paziente e un sistema di controllo adattativo. L'applicazione software REAPP, collegata ad un dispositivo robotico multisensoriale quale il LINarm++ e a un display, serve a supportare il malato, ad incoraggiarlo e gratificarlo durante la sua attività riabilitativa in casa, intervenendo anche tramite un avatar e un assistente virtuale per controllare in tempo reale la postura e la correttezza dei suoi movimenti. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/mckinsey-macchine-sostituiranno-l-uomo-49percento-lavori-ADyh8xYC" parent_folder="Il Sole 24 Ore 2016-17" id="file17862142" filename="mckinsey-macchine-sostituiranno-l-uomo-49percento-lavori-ADyh8xYC">
<p> McKinsey: le macchine sostituiranno l’uomo nel 49% dei lavori </p>
<p> Quasi la metà -per la precisione il 49%- dei lavori svolti attualmente da persone fisiche, nel mondo, potranno essere automatizzati quando le tecnologie «correntemente sviluppate» si saranno diffuse su scala globale. Lo rivela uno studio McKinsey Global Institute. Lo studio si concentra su un grado di granularità molto dettagliato, arrivando a prendere in considerazione non i singoli lavori (per esempio, “agricoltore”, “operaio manifatturiero”, “tecnico informatico”) ma i singoli compiti svolti (“addetto alle macchine agricole”, “addetto alla tornitura”, “sistemista”. E prende in esame 54 nazioni del mondo, per un totale di circa il 78% dei lavoratori del pianeta. </p>
<p> Scomparirà il 5% delle professioni </p>
<p> Loading... </p>
<p> L’alta granulosità dello studio consente quindi di arrivare a conclusioni molto dettagliate. Per esempio, sono relativamente poche le professioni che potranno in futuro essere totalmente automatizzate: meno del 5% del totale, ma nel 60% dei lavori, il 30% delle attività potranno essere svolte automaticamente da robot o sistemi di intelligenza artificiale. </p>
<p> Globalmente, il 49% dei lavori fruttano salari complessivi annui calcolabili in 16.000 miliardi di dollari. Metà di questi sono distrubuiti tra Cina, India, Stati Uniti e Giappone. Solo tra Cina ed India, i lavoratori coinvolti sono circa 600 milioni. Tra i Paesi analizzati da McKinsey c’è anche l’Italia, dove sono coinvolti il 50% dei compiti, per un totale di 11,8 milioni di lavoratori. </p>
<p> LA POSSIBILITÀ DI AUTOMAZIONE PER SETTORE DI IMPEGO </p>
<p> Fonte: McKinsey </p>
<p> Coinvolti anche i “lavori d’ingegno” Lo studio è particolarmente significativo perché, come ben spiegato da McKinsey stessa, arriva a un notevole livello di dettaglio e non riguarda solamente i compiti che possono essere sostituiti da robot o macchinari, ma anche i cosiddetti “lavori d’ingegno”. Nello studio si legge infatti che «I recenti sviluppi nel campo della robotica, dell’intelligenza artificiale e dell’apprendimento automatico ci hanno portato all’apice di una nuova era di automazione. I robot e i computer possono non solo eseguire una serie di </p>
<p> «Gli esseri umani saranno ancora indispensabili: il guadagno in produttività che noi prevediamo potrà essere raggiunto solamente se gli uomini lavoreranno fianco a fianco con le macchine» </p>
<p> attività lavorative di routine meglio e più a buon mercato rispetto agli esseri umani, ma sono anche sempre più in grado di svolgere attività che includono capacità cognitive una volta considerate troppo difficili da automatizzare con successo, come prendere decisioni, rilevare emozioni o guidare un’auto. L’automazione -prosegue McKinsey- cambierà quindi le attività lavorative quotidiane di tutti, dai minatori ai bancari, dagli stilisti ai saldatori, agli amministratori delegati». E, da un punto di vista prettamente produttivo, l’automatizzazione porterà anche dei vantaggi: secondo McKinsey, la crescita della produttività dovuta all’automazione potrà variare, dal 2015 al 2065, dallo 0,8% all’1,4% anno su anno. </p>
<p> Un mondo che cambia, non una prospettiva catastrofica McKinsey sottolinea anche che non ha senso vedere questo cambiamento in una prospettiva catastrofista dal punto di vista dell’occupazione e del futuro dei lavoratori. Certo, sottolinea lo studio, molti impieghi si trasformeranno profodamente, ma questo cambio «non è senza precedenti. È di un ordine di grandezza simile a quanto è già successo nel XX secolo, quando nelle nazioni maggiormente sviluppate si è assistito ad un trasferimento del lavoro dal settore agricolo». «Questo trasferimento -fa notare McKinsey- non ha portato a una disoccupazione di massa di lungo periodo, perché è stata accompagnata dalla nascita di nuovi tipi di lavoro». </p>
<p> «Secondo la nostra analisi - conclude McKinsey- gli esseri umani saranno ancora indispensabili: il guadagno in produttività che noi prevediamo potrà essere raggiunto solamente se gli uomini lavoreranno fianco a fianco con le macchine. Ciò modificherà profondamente il mondo del lavoro: sarà necessario un alto grado di cooperazione fre lavoratori e tecnologie». </p>
</doc>
<doc url="https://st.ilsole24ore.com/art/tecnologie/2016-07-21/personalita-giuridica-e-tassa-robot-implicazioni-dell-automazione--164743.shtml?uuid=ADqsB9v" parent_folder="Il Sole 24 Ore 2016-17" id="file17862173" filename="personalita-giuridica-e-tassa-robot-implicazioni-dell-automazione--164743.shtml_uuid_ADqsB9v">
<p> scenari </p>
<p> Personalità giuridica e tassa sui robot: le implicazioni dell’automazione </p>
<p> Gli umani devono temere veramente i robot? Secondo una recente mozione presentata dal Partito Socialista del Lussemburgo al Parlamento Europeo, alla luce della vendita in costante aumento di robot/componenti e device automatizzati negli ultimi anni, e dell'impiego che spesso se ne fa per lavorare, la risposta è più che affermativa. Ma non è finita qui: secondo la mozione, è urgente reagire e assegnare una personalità giuridica a ogni “smart” robot, operativo e capace di eseguire un certo numero di task (mansioni). L'obiettivo è arrivare a tassare il lavoro svolto dagli automi, in maniera tale da assegnare le risorse ottenute ai lavoratori umani, che, per colpa della rivoluzione tecnologica stanno perdendo l'impiego, e quindi il reddito. </p>
<p> Messa in questi termini, la questione non fa una grinza ma c'è un però. La mozione, senza citarne la fonte, prende ad esempio dei dati che indicano nel 29% il tasso di crescita (2014) delle vendite di robot, senza meglio entrare nel merito. L'affaire è quindi spinoso quanto interessante e non tutti la vedono allo stesso modo: un recente studio commissionato dall'OECD, “Il rischio dell'automazione per gli impieghi nei Paesi OECD: un'analisi comparativa” ( di cui abbiamo riportato qui ) attesta che solo il 9% degli attuali impieghi in 21 Paesi del mondo è potenzialmente destinato a essere svolto, in futuro, da macchine automatizzate o da robot. L'analisi, comparativa, prendeva in esame le mansioni di cui si compone ogni lavoro e un algoritmo specifico calcolava il rapporto. </p>
<p> Dando ormai per assodata l'irruzione di elementi e agenti automatizzati nella nostra vita professionale (e quotidiana), spesso anche con un certo beneficio, vedi la domotica e l'auto del futuro tanto per fare due grandi esempi, la vera questione è cercare di capire come cambierà il lavoro alla luce dello tsunami tecnologico che la nostra epoca sta vivendo e, soprattutto, quali professioni saranno le più colpite. In un articolo recente apparso sul trimestrale di McKinsey tre ricercatori americani – Michael Chui, James Manyika e Mehdi Miremadi – hanno provato a bypassare la questione approfondendo la fatidica domanda, “quali lavori i robot riusciranno a fare?” e, analizzando in dettaglio oltre 2000 mansioni lavorative a cavallo di 800 occupazioni diverse, incrociando i dati dell'US Bureau of Labor Statistics e di O*Ne, nei soli Stati Uniti (la ricerca completa con altri Paesi uscirà nei primi mesi del 2017) hanno individuato un range di parametri fondamentali per comprendere meglio se e come i robot sostituiranno gli umani: fattibilità tecnologica, costi dell'automatizzazione, offerta di lavoro umano, abilità, costo del lavoro, benefit, svantaggi sociali. </p>
<p> A conferma indiretta degli studi OECD, solo una certa parte di lavoro fisico, definita “prevedibile”, in base alla discriminante della sola fattibilità tecnologica ha un alto potenziale di automatizzazione: il 78%. Questo vale per attività di natura manuale ma le cose cambiano già con task meno “prevedibili” e più articolati, come costruire con legno cose complesse o raccogliere la spazzatura differenziata, ecc. Alta anche la stima nel Food (confezionamento e servizi), dove il potenziale di appalto dei task a robot tocca il 73%. Invece, nell'estrazione delle risorse alimentari (tra cui agricoltura, caccia e pesca) a livello tecnologico i robot potrebbero già svolgere il 50% delle mansioni, mentre nell'edilizia si scende al 47%. I picchi maggiori coincidono con il data processing e il data collecting che, comprensibilmente, arrivano rispettivamente al 69% e al 64%. </p>
<p> Naturalmente, in presenza di un aumento del grado di complessità delle mansioni, la percentuale della fattibilità tecnologica scende drasticamente, con la maggior parte delle mansioni svolte da professionisti ad alto tasso di formazione, quali manager e medici, che non arriva al 10% per quanto attiene al potenziale di automatizzazione. Se volete dilettarvi, qui c'è la tabella interattiva per calcolare in base ai task il grado di automatizzazione: divertitevi, tanto è solo un gioco... per ora. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
<doc url="https://www.ilsole24ore.com/art/pmi-prova-darwinismo-digitale-AEYytyh" parent_folder="Il Sole 24 Ore 2016-17" id="file17862144" filename="pmi-prova-darwinismo-digitale-AEYytyh">
<p> Pmi alla prova del darwinismo digitale </p>
<p> La rivoluzione digitale prosegue in maniera pervasiva, con un ritmo che tende ad accelerare. Le grandi imprese si stanno attrezzando mediante investimenti che spesso includono rilevanti costi di apprendimento, mentre quelle di minori dimensioni hanno la tentazione di stare alla finestra, in attesa di capire quali possano essere le applicazioni su cui scommettere. </p>
<p> Si tratta di un atteggiamento comprensibile, in un momento in cui la competizione si manifesta anche attraverso una forte pressione sui costi, ma rischioso per il sistema economico italiano composto prevalentemente da Pmi manifatturiere. Ogni generalizzazione rischia di proporre semplificazioni eccessive perché sono numerosi i casi di applicazioni fortemente innovative sviluppate da imprese nuove o da organizzazioni in grado di di reinventare il proprio modello di business, ma il quadro di un sistema economico a due velocità è più che una sensazione. </p>
<p> Loading... </p>
<p> Le tecnologie abilitanti nell'ambito dell’Industry 4.0 sono ormai numerose e ampiamente disponibili: sensori, Internet of things, piattaforme cloud, Big Data Analytics, Cyber-Physical Systems, Auto ID, High Performance Computing, materiali avanzati, droni, robot, additive manufacturing e stampa 3D, interfacce uomo-macchina, comunicazioni wireless e mobili, community e piattaforme social, reti ubiquitarie (pervasive internet)… </p>
<p> Molti dei campioni del made in Italy stanno prendendo questa direzione mediante acquisizioni o scommettendo su progetti di innovazione tecnologica all'interno dei propri sistemi produttivi. Nel caso di business tradizionali, tuttavia, alcuni leader aziendali confessano in privato che questi investimenti inglobano una parte di costi necessari a entrare in un nuovo mondo, mediante lo sviluppo delle competenze organizzative necessarie a operare con le nuove tecnologie. In altre parole, sembra di esser di fronte a un modello di innovazione basato sulla disponibilità di risorse “slack”, senza un necessario ritorno di breve periodo di ogni euro investito. Si tratta di un approccio contemplato dalla letteratura manageriale e contrapposto a un orientamento guidato dall'innovazione incrementale, più coerente a situazioni di pressione sui costi; è una strada percorribile da imprese di successo medio-grandi e grandi, in grado di sostenere questo tipo di investimenti in ricerca e sviluppo, nel campo dell'innovazione sia di prodotto sia di processo. </p>
<p> Quando invece le risorse disponibili sono più limitate, a causa di una minore redditività aziendale o di dimensioni più limitate, il percorso si presenta più difficoltoso perché la percezione dei rischi induce un comportamento più prudente. Non è una caratteristica delle sole imprese italiane, ma comunque un punto di attenzione per la competitività del Paese, vista la struttura del sistema produttivo nazionale. Un elemento di riflessione aggiuntiva riguarda la cybersecurity, un altro ambito in cui le diverse velocità tra questi due gruppi è evidente e i rischi elevati. </p>
<p> Di fronte a questa inarrestabile evoluzione sono possibili diverse posizioni: la prima si basa sull'assunzione che la sopravvivenza dipenda unicamente dal Dna delle imprese, accettando un'inevitabile selezione naturale; la seconda è che sia possibile un'evoluzione che consenta a tutte le imprese di affrontare i cambiamenti dell'ecosistema. Una posizione intermedia, forse più ragionevole, è che non esista solo la possibilità di naturale sopravvivenza o morte, ma anche una terza opzione che consiste nella capacità di attivare i geni dormienti. </p>
<p> La rivoluzione digitale in questo senso rappresenta una grande opportunità per il sistema economico anche se è necessario che le istituzioni e le aziende si muovano in maniera rapida e precisa. Una premessa importante riguarda l'ambito di intervento: la competitività dell'economia italiana non dipende, in questo momento, solo dallo sviluppo di nuove tecnologie, ma (e forse soprattutto) dalla capacità di favorire l'adozione di quelle disponibili. Dal punto di vista delle politiche economiche, serve concentrarsi sull'evoluzione dei cluster produttivi territoriali e non solo delle singole imprese. In questo senso appaiono promettenti i piani “Industry 4.0” del ministero dello Sviluppo economico, impegnato nella costruzione di Centri di competenza e in altre azioni volte a sostenere l'adozione di nuove tecnologie, come quelli di alcune regioni che stanno investendo in maniera selettiva sullo sviluppo di ambienti favorevoli ad alcune applicazioni (nel caso dell'Emilia Romagna i big data). Oltre agli investimenti, la principale condizione abilitante all'adozione di nuove tecnologie sta nel capitale umano. Insieme alla formazione dei giovanissimi, nelle scuole primarie e secondarie e alla nascita di nuove lauree specialistiche, a livello universitario è necessario offrire elementi di cultura digitale in maniera pervasiva, indipendentemente dal tipo di corso. </p>
<p> Tuttavia, questo livello non è sufficiente perché il tempo necessario a impiegare questi ragazzi è incoerente con la velocità del cambiamento ambientale; per questo motivo è indispensabile pensare a progetti formativi diffusi destinati ai trentenni e quarantenni che ricoprono le posizioni manageriali. I contenuti più rilevanti non riguardano le tecnologie in sé, ma i processi di adozione delle tecnologie e di ridefinizione dei modelli di business, soprattutto mediante l'analisi di casi di successo. </p>
<p> Questa è una responsabilità del pubblico, delle imprese e dei singoli. A livello di impresa, è interesse delle grandi, come quelle di minori dimensioni individuare percorsi comuni di evoluzione digitale; in questo processo è richiesto che gli attori più evoluti facciano la prima mossa, trainando tutta la filiera, anche perché una selezione dei piccoli fornitori rappresenterebbe una minaccia molto seria per tutti. </p>
<p> La storia economica è piena di esempi di selezione naturale di imprese a seguito dell'ingresso di nuove tecnologie, in questo caso però le tecnologie sono disponibili e offrono grandi opportunità a chi le vuol cogliere. Però bisogna fare presto. </p>
</doc>
<doc url="https://www.ilsole24ore.com/art/robot-e-intelligenza-artificiale-chiave-cambiamento-azienda-AEf2r3yB" parent_folder="Il Sole 24 Ore 2016-17" id="file17862149" filename="robot-e-intelligenza-artificiale-chiave-cambiamento-azienda-AEf2r3yB">
<p> Robot e intelligenza artificiale, chiave del cambiamento in azienda </p>
<p> Lo sviluppo della robotica e dell’intelligenza artificiale renderà obsoleta una larga parte del lavoro umano, eliminando alcune professionalità e creandone di nuove. Solo una provocazione ricorrente? No, semmai una tendenza che da teoria sta prendendo, lentamente, i connotati di una realtà ineluttabile. Della questione se ne è parlato al Bip Future Forum 2017 con un ospite d’eccezione quale Martin Ford, celebre futurologo statunitense e autore di “The Rise of the robots”. Il suo secondo libro è stato da poco pubblicato in Italia dalla casa editrice Il Saggiatore (con il titolo «Il futuro senza lavoro»). </p>
<p> «Il futuro è domani e non più a 5 o 10 anni ed è quello che stiamo dicendo e spiegando alle aziende», ha detto in sede di presentazione Fabio Troiani, co-fondatore e amministratore delegato di Bip. «Entro pochi anni il lavoro in azienda sarà reso più efficiente dal contributo di software virtuali e robot fisici dotati di una propria creatività, curiosità, capacità di apprendere ed educare a loro volta. Fondamentale sarà quindi il ruolo di professionisti umani specializzati nel controllo di queste e altre tecnologie a rapida evoluzione e anche noi amministratori delegati dobbiamo chiederci come cambierà il nostro mestiere». La rivoluzione non è dunque alle porte ma è già iniziata e chiama i manager a rivedere in modo radicale i modelli di gestione attraverso i quali guidare le aziende. </p>
<p> Loading... </p>
<p> «Nei prossimi anni – ha infatti esordito Ford, che già nel 2009 prefigurava gli effetti sul lavoro umano dei robot con il sui primo libro, “Lights in the tunnel” - assisteremo a benefici sorprendenti per tutta l’umanità. I recenti progressi dell’intelligenza artificiale e della robotica ci fanno immaginare che nei prossimi decenni assisteremo ad avanzamenti stupefacenti; queste innovazioni tecnologiche renderanno certamente più efficiente e meno costosa la produzione di beni e servizi di tutti i tipi, ma si concretizzerà anche il rischio di una disoccupazione di massa. Servono quindi nuove politiche sociali per affrontare questa sfida, per esempio l’implementazione di misure totalmente innovative come il reddito di cittadinanza universale». </p>
<p> Un assunto forte, che ben sintetizza le potenzialità “disruptive” delle nuove tecnologie e che trova concretezza, soprattutto, nel mondo delle fabbriche, dove lavorano centinaia di migliaia di persone. L’industria, secondo la teoria di Ford, è l’universo dove si può scorgere in modo più nitido l’esistenza di un lato negativo del progresso, che vedrà un gran numero di lavoratori essere sostituito dalle macchine. </p>
<p> «Stiamo entrando in un’era completamente nuova – ha detto ancora Ford alla numerosa platea intervenuta a Milano – e la tecnologia è la base del cambiamento, lo è attraverso componenti che la rendono oggi molto diversa dal recente passato: la sua esponenziale maggiore capacità di elaborazione delle informazioni, la superiore potenza computazionale e la capacità cognitiva dei sistemi». Il futurologo americano usa non a caso l’espressione «general purpose» per rimarcare l’eccezionale versatilità della tecnologia nel rispondere a una composita classe di problemi e identifica nell’intelligenza artificiale il punto focale della sfida, la chiave del cambiamento. </p>
<p> «Le grandi aziende californiane stanno investendo pesantemente nel deep learning, nella capacità di apprendimento delle macchine, e i progressi sono velocissimi». Anche per questo assisteremo a un cambiamento «che arriverà ovunque e tutto assieme, e che avrà un impatto di enormi proporzioni». Nel 2014, come ha ricordato l’esperto attraverso alcuni numeri, l’80% delle occupazioni censite negli Stati Uniti esistevano già nel 1914, il restante 20% erano nuove e solo il 10% dei lavoratori era impiegato in nuove professioni. In futuro questo scenario sarà fortemente impattato dalla nascita di nuove professionalità che diventeranno ricercate e ambite rispetto a credenziali che Ford identifica in modo preciso: «Vinceranno le competenze non ripetitive, le capacità di poter avere interconnessioni sofisticate e di saper creare cose utili e non prevedibili. Assisteremo alla creazione di nuovi lavori, ma per sostenerne lo sviluppo serviranno dinamiche di incentivi e programmi di productivity development». </p>
<p> La tecnologia viene eletta a strumento per migliorare la nostre capacità cognitive: «Più saremo e più innoveremo, perchè esiste una diretta correlazione fra aumento demografico e capacità di inventare». E in tal senso si spiega perché i governi, secondo il visionario ex piccolo imprenditore della Silicon Valley, avranno un ruolo molto critico in questo processo di trasformazione. </p>
</doc>
<doc url="https://www.ilsole24ore.com/art/robotica-e-telecomunicazioni-motori-ma-globali-AEMrdlo" parent_folder="Il Sole 24 Ore 2016-17" id="file17862143" filename="robotica-e-telecomunicazioni-motori-ma-globali-AEMrdlo">
<p> Robotica e telecomunicazioni i motori delle M&A globali </p>
<p> Automazione industriale, telecomunicazioni, robotica: nel 2016 hanno costituito la fetta più importante delle fusioni e acquisizioni nel mondo. Le operazioni in questo settore hanno sfiorato i 700 miliardi di dollari. Non solo: in un anno di calo generalizzato delle M&A (-19% sul 2015, secondo i dati Mergermarket), il comparto tecnologico ha messo a segno una crescita delle operazioni del 3% rispetto all’anno precedente. Nemmeno le utilities e l’energia hanno saputo fare meglio: il bilancio globale delle fusioni di questo settore si è infatti chiuso con meno di 600 miliardi di dollari. </p>
<p> I dati arrivano dal report sulle M&A redatto ogni anno dallo studio legale Clifford Chance. La tecnologia è stata anche il terreno su cui si sono giocate le acquisizioni più grandi del 2016, una per tutte quella del gigante Time Warner da parte di At&T per 109 miliardi di dollari, mentre l’americana Qualcomm è sbarcata a Eindhoven e per 38 miliardi di dollari ha rilevato l’olandese Npx Semiconductors, in una delle più grandi acquisizioni mai avvenute nel mondo dei processori. </p>
<p> Loading... </p>
<p> I SETTORI PIÙ GETTONATI DALL’ M&amp;A MONDIALE </p>
<p> Aumento delle fusioni e delle acquisizioni nel mondo nel 2016. Valori in mld di dollari e andamento %. (Fonte: Clifford Chance) </p>
<p> Germania in testa Tra i Paesi che hanno saputo capitalizzare al meglio lo sprint c’è senza dubbio la Germania, dove in generale le M&A nel 2016 sono cresciute del 27%, e in particolare le tecnologie hanno saputo dimostrare grande appeal. </p>
<p> La cinese Midea - che produce elettrodomestici, soprattutto lavatrici e condizionatori - ha acquistato il 94,55% di Kuka, specializzata in robot industriali, per circa 4,5 miliardi di euro. L’operazione Midea-Kuka, che è stata perfezionata soltanto lo scorso gennaio, è anche la più grande acquisizione mai fatta dai cinesi in terra tedesca. </p>
<p> Il ruolo della Cina Proprio la Cina è la protagonista assoluta del 2016. Le operazioni all’estero delle imprese cinesi, statali e non, l’anno scorso sono valse 208 miliardi di dollari, ben il 114% in più del 2015. A differenza del passato, quando a guidare Pechino era la ricerca di commodities e di risorse naturali, il faro che guida le imprese cinesi all’estero ora è la ricerca di partner esperti nell’automazione industriale e nelle tecnologie più innovative. In perfetta coerenza con il piano “Made in China 2025”, che mira a trasformare il Paese in una potenza industriale avanzata. </p>
<p> In Germania i cinesi, nel 2016, hanno fatto shopping societario per 10,3 miliardi di dollari. Molte le operazioni a sfondo tecnologico: oltre a Kuka, c’è anche l’acquisizione per 925 milioni di euro da parte di ChemChina della KraussMaffei, che produce apparecchiature avanzate per il trattamento dei prodotti chimici, oppure l’acquisizione per 1,4 miliardi dello specialista in inceneritori Eew da parte della Beijing Enterprises. </p>
<p> In generale, la Germania è il Paese europeo in cui le M&A nel 2016 sono cresciute più di tutti, ma anche l’Italia ha pur sempre registrato la sua seconda miglior performance dal 2007 a questa parte. </p>
<p> LE AREE PIÙ ATTRAENTI </p>
<p> I capitali affluiti nel 2016. Dati in miliardi di dollari e variazione % sul 2015. (Fonte: Clifford Chance) </p>
<p> Le chance dell’Italia Quali sono le opportunità affinchè l’automazione e le nuove tecnologie siano un driver delle acquisizioni anche nel nostro Paese, e non solo in Germania? «È indubbio che le M&A continueranno a orientarsi anche nel 2017 verso i settori a maggiore valore aggiunto - sostiene l’avvocato Carlo Galli, responsabile del dipartimento Tax dello studio Clifford Chance -. Non bisogna però dimenticare che, nella percezione delle imprese estere, a parità di tecnologia il marchio di un’azienda dell’automazione tedesca vale il 20% in più di quello di una italiana». Un deficit di immagine con cui il nostro Paese deve fare i conti e a cui «il nostro legislatore - aggiunge Galli - ha inteso rimediare grazie alle politiche per incentivare lo sviluppo dell’innovazione tecnologica d’impresa contenute nel Piano Industria 4.0». </p>
<p> Gli esperti di Clifford Chance raccontano un crescente interesse degli investitori esteri per le eccellenze italiane del comparto tecnologico, «ma le imprese straniere - sottolinea Galli - quando vengono nel nostro Paese lo fanno per cercare un’azienda in particolare di cui conoscono già l’esistenza, e non sondando il terreno in generale». </p>
<p> Il concetto di “innovazione made in Italy” in sé, insomma, non è ancora una leva forte. </p>
</doc>
<doc url="https://www.ilsole24ore.com/art/se-l-intelligenza-artificiale-scrive-report-e-investe-borsa---AEnmImIC" parent_folder="Il Sole 24 Ore 2016-17" id="file17862147" filename="se-l-intelligenza-artificiale-scrive-report-e-investe-borsa---AEnmImIC">
<p> Se l’intelligenza artificiale scrive report e investe in Borsa </p>
<p> Il robot, analizzando migliaia di grafici e dati di bilancio, scrive il report. Che poi l’uomo legge e sfrutta per prendere la decisione. Ancora: il sistema neurale, valutando variabili come volumi e volatilità dei mercati, indica in tempo reale qual è la migliore strategia d’investimento. Sono due esempi, ma se ne potrebbero riportare altri mille, di come l’intelligenza artificiale va cambiando il mondo della finanza. Una realtà sempre più rilevante e destinata a crescere. Tanto che per la società di consulenza Tractica, nel 2025, i ricavi generati dai software di Artificial intelligence (Ai)arriveranno a circa 60 miliardi di dollari. E una grande parte sarà, per l’appunto, appannaggio del mondo finanziario. </p>
<p> Il trading «intelligente» In prima linea, di certo, c’è la compravendita di titoli. Secondo Aite Group lo scorso anno, a livello globale, il 66% del controvalore nominale in azioni è stato scambiato da algoritmi. Robot-trader che «invadono» anche altri mercati: sui future, sempre a livello globale, le compravendite automatiche sono arrivate al 49% mentre nelle Borse valutarie si è saliti al 39%. Insomma: il software recita il ruolo da protagonista. Un mondo elettronico dove grazie alla maggiore potenza di calcolo, i minori costi e la digitalizzazione dell’economia gli algoritmi utilizzati diventano sempre più sofisticati. Acquisiscono una loro autonoma intelligenza. </p>
<p> Loading... </p>
<p> GLI STRUMENTI FINANZIARI </p>
<p> Utilizzo degli algoritmi nelle Borse. Quota % sul controvalore globale scambiato (Fonte: Aite Group) </p>
<p> La riprova arriva dagli stessi investitori automatici. Fino a poco tempo fa la logica a base del robot-trader era spesso riconducibile alla seguente struttura: «Se qualcosa accade..., allora compra (o vendi)». Cioè: l’algoritmo, semplificando al massimo, passa ai raggi X diverse variabili e serie storiche (ad esempio, l’andamento del prezzo di un titolo in 10 anni). Poi, attraverso l’analisi statistica, individua l’eventuale livello di prezzo sensibile. Alla fine il messaggio diventa: «Se il titolo supera 10 euro..., allora compra». Ebbene: quest’approccio comincia, per l’appunto, a cedere il passo. «Noi - spiega Henri Waelbroeck, direttore della ricerca della società statunitense Portware - offriamo servizi che superano la logica indicata. Abbiamo sviluppato un’intelligenza artificiale che “costruisce” sistemi predittivi praticamente su tutto: dai volumi alla volatilità fino alle anomalie nel flusso degli ordini». Un sistema che, in tempo reale e soprattutto autonomamente, «sceglie la strategia migliore a fronte del contesto che cambia». </p>
<p> La conoscenza profonda... Ma non è solo una questione di valutazioni quantitative. Ci sono anche strategie d’investimento che sfruttano ciò che viene scritto nei social network e può impattare le stesse Borse: dai tweet agli articoli fino ai post su Facebook. Fantafinanza? Assolutamente no. iSentium, una startup fondata nel 2008 (ovviamente negli Usa), ha sviluppato algoritmi d’intelligenza artificiale che scandagliano continuamente le conversazioni in rete. Queste, poi, creano un punteggio compreso nella forchetta da -100 fino a +100. Valori che, alla fine, vengono uniti e sfruttati per creare la strategia di trading. </p>
<p> LE AZIONI </p>
<p> Utilizzo degli algoritmi nelle Borse. Quota % sul controvalore globale scambiato in azioni (Fonte: Aite Group) </p>
<p> Già, la strategia di trading. Detto così pare semplice. Ma come può una macchina comprendere il linguaggio umano? «Ormai - spiega Marco Varone, presidente e responsabile area sviluppo di Expert System - è realtà. È la cosiddetta “comprensione profonda”». L’algoritmo, utilizzando ciò che gli è stato insegnato a monte, realizza dapprima l’analisi grammaticale. Poi, si passa a quella logica. Infine entra in gioco «il riconoscimento semantico. Vale a dire: l’intelligenza artificiale riconosce il significato della parola». Una capacità che, nel caso di Expert System, consegue alla creazione negli anni di un grande database della conoscenza dove i vocaboli sono stati, da una parte, concettualizzati e resi riconoscibili al robot. E, dall’altra, correlati tra loro. Un esempio? «Basta pensare al vocabolo “tavolo”. Questo può rappresentare l’oggetto d’arredamento. Oppure il modo per descrivere dei negoziati (tavolo delle trattative). Ebbene: se l’algoritmo trova, nel testo, altre parole quali «bicchiere» o «seggiola» allora le correlazioni gli permettono di capire che si tratta, per l’appunto, dell’oggetto d’arredamento. </p>
<p> ...e il sentiment Superfluo dire che, a fronte di simili abilità, gli investitori si sono buttati nella grande rete. Ma il meccanismo funziona? Secondo iSentium parrebbe di sì: sfruttando gli algoritmi sul sentiment riferiti all’S&P500, la società tra inizio 2014 e luglio 2016 ha generato un ritorno cumulato del 67,23% (rispetto al 23,33% di una tradizionale strategia «buy and hold» sullo stesso indice). Ciò detto, però, c’è chi invita alla prudenza. Un gruppo di esperti della Scuola Normale Superiore di Pisa, insieme all’Imt di Lucca e QuantLab, da un lato, analizzando le informazioni fornite dal portale Yahoo! Finance, ne ha definito il sentiment. E, dall’altro, ha confrontato quest’ultimo con l’andamento delle azioni cui le news erano riferite. Ebbene: «Il sentiment individuato - afferma Fabrizio Lillo coautore della ricerca- è risultato, da solo, avere scarsa rilevanza». Diverso, invece, il discorso con l’utilizzo di un’ulteriore variabile: il numero dei click, fornito dal portale stesso, alla notizia interessata. Ebbene, in questo caso il carattere «predittivo» del sentiment è aumentato di parecchio. Insomma: «L’intelligenza artificiale - dice Lillo - sarà indubbiamente in grado di effettuare le corrette selezioni. E tuttavia riuscire a definire nella giusta maniera le variabili in gioco è difficile. Rispetto alle notizie bisogna, ad esempio, capirne la reale rilevanza e portata innovativa. Il che non è immediato». </p>
<p> «Chattare» con il robot Fin qui alcune considerazioni sulla compravendita di titoli. E, però, l’intelligenza artificiale ha ulteriori applicazioni in finanza. Tra le altre la consulenza via internet. Greenwich Associates, in uno studio, sottolinea come la tecnologia in oggetto possa aiutare a rispondere alle domande dei clienti. Ad esempio: un investitore, attraverso una chat, può chiedere al suo broker-robot se l’operazione di acquisto di un’azione è stata accreditata sul conto titoli; oppure se il prezzo medio di un ordine è corretto oppure no. Tutte operazioni interessanti, indubbiamente. Ma con un minimo comune denominatore: sono di routine. Tanto che sorge il quesito: il robot-advisory sarà mai in grado di compiere operazioni più complesse come dare consigli sulla compravendita di titoli? «L’ipotesi -risponde Paolo Sironi, Thought Leader Wealth Management FinTech di Ibm - è difficile da concretizzare. In primis c’è un problema di carattere tecnologico. L’Intelligenza artificiale in senso stretto, cioè quella oggi disponibile, quando si trova di fronte a un tema su cui non è stata “allenata” si ferma. Non è in grado di proseguire». E non solo. «Il rapporto tra consulente e risparmiatore - aggiunge Anna Kukl, partner di Be Consulting - richiede comunque l’interazione umana. Soprattutto in Paesi “caldi”, dal punto di vista comunicativo, quali ad esempio l’Italia». Così «lo scenario più probabile, e auspicabile - conclude Sironi - è quello della soluzione ibrida. Cioè: la combinazione tra l’intervento umano e quello della macchina». </p>
<p> La rivoluzione del front office A ben vedere la combinazione uomo-macchina trova da tempo applicazione nelle aziende: dalle banche alle assicurazioni. «Basta ricordare - dice Samanatha Chow, analista senior di Aite Group - la società Conversica . Si tratta di una start up che fornisce sistemi d’intelligenza artificiale che gestiscono il processo di vendita». Il loro software risponde alle e-mail dei clienti. Ne comprende le esigenze e, dopo conversazioni anche complesse, li indirizza al suo responsabile «umano». È la rivoluzione del «front office» aziendale. Non più la delocalizzazione o l’outsourcing. Bensì l’uso, ovviamente se possibile, della tecnologia. In questo modo l’uomo, da un lato, lascia alla macchina l’attività a minore valore aggiunto; e, dall’altro, ha più tempo per seguire le esigenze del cliente. </p>
<p> Quel clienti le cui richieste, in altri settori della finanza, sono già gestite in maniera profonda dal robot. È il caso della piattaforma per prestiti Upstart. «Nel nostro caso - spiega Dave Girouard, fondatore e ceo del gruppo - circa un terzo di tutte le erogazioni sono completamente automatizzate. Il rimanente prevede l’intervento di un analista e la telefonata al cliente». Ciò detto l’intelligenza artificiale, sfruttando anche i big data, «decide lei a chi concedere il credito e con quali interessi». Non solo. L’algoritmo, osservando la dinamica dei mutui erogati, si aggiorna progressivamente. In questo modo ridefinisce i prezzi per quelli nuovi. I vantaggi? «I minori costi - risponde Girouard - e la velocità nella decisione di erogazione». </p>
<p> La costruzione di report Dai mutui alla scrittura di report. Quest’ultima attività, a ben vedere, è un altro campo (oltre al quello della compliance e della sicurezza) dove l’intelligenza artificiale viene utilizzata. Un esempio? Le case d’investimento. I mercati finanziari, va ricordato, generano una valanga di numeri strutturati: dai bilanci aziendali fino ai dati macroeconomici. Numeri e informazioni finora passati ai raggi X da eserciti di giovani analisti. I quali, dopo ore di lavoro, consegnano le loro sintesi ai colleghi più esperti. Un simile contesto rischia di sparire. La tipologia d’intelligenza artificiale della Natural language generation è infatti adatta ad eseguire l’attività dei giovani analisti. «Si tratta di algoritmi - afferma Arden Manning, senior vicepresident della FinTech americana Yseop - che consentono di analizzare migliaia e migliaia di informazioni. Il tutto per, da una parte, produrre report che costituiscano il riassunto dei dati stessi». E, dall’altra, velocizzare il lavoro. «I nostri software leggono fino a 2mila pagine al secondo», conclude Manning. </p>
<p> Una realtà, quindi, decisamente complessa. Non solo l’intelligenza artificiale può essere, come sottolinea la rivista del Mit, «oscura» agli stessi esperti che l’hanno creata. Ma crea anche il nodo dell’occupazione (vedere articolo a fianco). </p>
</doc>
<doc url="https://www.ilsole24ore.com/art/teatro-scala-museo-diventa-digitale-AEofu9ZB" parent_folder="Il Sole 24 Ore 2016-17" id="file17862152" filename="teatro-scala-museo-diventa-digitale-AEofu9ZB">
<p> Teatro alla Scala, il museo diventa digitale </p>
<p> La prima ballerina Nicoletta Manni ti guarda dritto negli occhi a pochi centimentri dal tuo naso, ti sorride e poi, con la spinta delle tue braccia, piroetta sul palco del teatro alla Scala. Un’esperienza unica, che ciascun visitatore può vivere in prima persona con postazioni di realtà virtuale che saranno installate nel foyer del teatro milanese, a completare la visita al Museo. Poi nelle sale i totem touch descriveranno le opere che, ogni anno, vengono viste da 250mila persone. Infine l’app che prepara la visita e l’accompagna, in sette lingue, con 6 percorsi a scelta. </p>
<p> “Il Museo Teatrale alla Scala è il secondo più visitato di Milano - ha detto oggi il Sovrintendente Alexander Pereira - e non tutti i teatri hanno questo patrimonio e questa tradizione riconosciuta e apprezzata a livello mondiale. Le nuove tecnologie ci permettono di aggiungere agli spazi fisici uno spazio virtuale che consente di approfondire la visita ma anche di conoscere il nostro museo a distanza”. </p>
<p> Loading... </p>
<p> Esperienza di realtà virtuale </p>
<p> La proposta più emozionante è la realtà virtuale. Con l’uso di Samsung Gear Vr (con smartphone Galaxy s8) e cuffie, si può vedere un video girato a 360° (in italiano e in inglese) che conduce nei luoghi del teatro accompagnati dalla guida di Nicoletta Manni. “Ma la tecnologia per noi non è mai fine a se stessa - precisa Mario Levratto, direttore marketing di Samsung Italia - La collaborazione con La Scala è iniziata nel 2009. Tecnologia e arte hanno oggi la possibilità di esprimersi al meglio in maniera innovativa”. </p>
<p> Il Museo Teatro alla Scala avrà sette nuove postazioni multimediali. In particolare nelle sale ricche di cimeli, sculture, dipinti, i totem touch screen (in italiano e in inglese) accompagneranno i visitatori attraverso la storia di ogni opera. “Missione di un museo moderno - ha detto la direttrice del Museo Donatella Brunazzi - non è solo salvaguardare e conservare un patrimonio artistico-culturale, ma valorizzarlo favorendone la fruibilità e migliorando la qualità dell’esperienza del visitatore. Esporre le opere non basta più: occorre accompagnare il visitatore in un percorso di approfondimento che è in primo luogo un percorso narrativo che rende accessibile il denso intreccio di storie che caratterizza il nostro museo”. </p>
<p> L’app Museo Teatro alla Scala </p>
<p> La soluzione più interattiva è l’applicazione che “parte dal Museo e si arradia in tutta la città” ha spiegato Giovanni Verreschi, amministratore delegato di Ett, azienda che ha progettato le esprienze mescolando le tecnologie Samsung con l’arte. L’app gratuita Museo teatrale alla Scala (disponibile per Android e tra un paio di settimane anche per Ios) propone sei tour con tempi e contenuti diversi. Il Gran Tour permette al visitatore di interagire con i beacon, ricevitori bluetooth, grazie ai quali riceverà una panoramica su tutte le sale e potrà scaricare contenuti aggiuntivi che rimarranno a sua disposizione anche dopo la visita. Interessante il percorso “Su e giù per la Scala” dedicato ai bambini ed è suddiviso in quattro racconti. Ad accompagnare i piccoli spettatori alla scoperta del Teatro e del Museo saranno una maschera e un personaggio misterioso. A corredo del percorso saranno disponibili attività ludiche come la possibilità di comporre dei puzzle. Inoltre la visita continua fuori del museo: grazie alla geolocalizzazione gli utenti saranno guidati a raggiungere 19 luoghi scaligeri di Milano, dalla Casa Verdi alla Pinacoteca di Brera. E fruiranno di informazioni e approfondimenti. </p>
<p> Dopo la pausa estiva il progetto sarà completato con il nuovo sito del Museo e l’attivazione dell'acquisto dei biglietti online. Nel museo e nel ridotto dei palchi Arturo Toscanini una connessione wi-fi consentirà di scaricare l’app; la connessione resterà attiva anche la sera per il pubblico del teatro. </p>
</doc>
<doc url="https://st.ilsole24ore.com/art/tecnologie/2016-04-28/tre-cose-che-robot-ora-sanno-fare-leggere-emozioni-181323.shtml?uuid=AC7FzaHD" parent_folder="Il Sole 24 Ore 2016-17" id="file17862158" filename="tre-cose-che-robot-ora-sanno-fare-leggere-emozioni-181323.shtml_uuid_AC7FzaHD">
<p> Hai ancora tempo per la promo prezzo bloccato </p>
<p> Scade il 14 giugno 2018 </p>
<p> Tre cose incredibili che i robot hanno imparato a fare </p>
<p> 2/3 Tre cose che i robot ora sanno fare / Leggere le emozioni </p>
<p> Si chiama “affective computing” ed è un ramo dell'intelligenza artificiale. Si tratta di sofisticatissimi software in grado di scoprire le emozioni di chi li sta utilizzando: sono particolarmente bravi a individuare la gioia (il grado di accuratezza tocca l'87%) e la rabbia (81%), ma riescono anche a individuare altri cinque stati d'animo: tristezza, paura, disgusto, vergogna e senso di colpa. </p>
<p> I progressi compiuti nel campo della HCI (Human Computer Interaction) sono impressionanti, con software appunto in grado di riconoscere e simulare le emozioni umane, in modo da adattarsi allo stato emotivo dell'utilizzatore. Presto saranno preziosi nel campo dell'istruzione, del controllo dello stato emotivo degli uomini e in generale in tutti i campi in cui le macchine si trovano a interagire con gli esseri umani. </p>
<p> Foto </p>
<p> Video </p>
<p> Accedi </p>
<p> Il Sole 24 ORE incoraggia i lettori al dibattito ed al libero scambio di opinioni sugli argomenti oggetto di discussione nei nostri articoli. I commenti non devono necessariamente rispettare la visione editoriale de Il Sole 24 ORE ma la redazione si riserva il diritto di non pubblicare interventi che per stile, linguaggio e toni possano essere considerati non idonei allo spirito della discussione, contrari al buon gusto ed in grado di offendere la sensibilità degli altri utenti. Non verranno peraltro pubblicati contributi in qualsiasi modo diffamatori, razzisti, ingiuriosi, osceni, lesivi della privacy di terzi e delle norme del diritto d'autore, messaggi commerciali o promozionali, propaganda politica. </p>
<p> Finalità del trattamento dei dati personali </p>
<p> I dati conferiti per postare un commento sono limitati al nome e all'indirizzo e-mail. I dati sono obbligatori al fine di autorizzare la pubblicazione del commento e non saranno pubblicati insieme al commento salvo esplicita indicazione da parte dell'utente. Il Sole 24 ORE si riserva di rilevare e conservare i dati identificativi, la data, l'ora e indirizzo IP del computer da cui vengono pubblicati i commenti al fine di consegnarli, dietro richiesta, alle autorità competenti. Ogni ulteriore diffusione dei dati anagrafici dellâutente e di quelli rilevabili dai commenti postati deve intendersi direttamente attribuita alla iniziativa dell'utente medesimo, nessuna altra ipotesi di trasmissione o diffusione degli stessi è, dunque, prevista. </p>
<p> Tutti i diritti di utilizzazione economica previsti dalla legge n. 633/1941 sui testi da Lei concepiti ed elaborati ed a noi inviati per la pubblicazione, vengono da Lei ceduti in via esclusiva e definitiva alla nostra società, che avrà pertanto ogni più ampio diritto di utilizzare detti testi, ivi compreso - a titolo esemplificativo - il diritto di riprodurre, pubblicare, diffondere a mezzo stampa e/o con ogni altro tipo di supporto o mezzo e comunque in ogni forma o modo, anche se attualmente non esistenti, sui propri mezzi, nonché di cedere a terzi tali diritti, senza corrispettivo in Suo favore. </p>
</doc>
